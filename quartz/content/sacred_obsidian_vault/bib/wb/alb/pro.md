<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="psa.htm">Previous</a> 
 <a href="ecc.htm">Next</a> 
 </center>
 <hr>
  <h3 align="center">Albanian Bible: Proverbs</h3> 
 <p><a name="an_1:1">1:1</a> Fjalët e urta të Salomonit, birit të Davidit, mbret i Izraelit,</p> 
 <p><a name="an_1:2">1:2</a> për të njohur diturinë dhe për të mësuar gjykimet e mënçura;</p> 
 <p><a name="an_1:3">1:3</a> për të ditur si të veprosh me urti, me drejtësi, me gjykim dhe ndershmëri,</p> 
 <p><a name="an_1:4">1:4</a> për t'u dhënë shkathtësi njerëzve të thjeshtë, njohje dhe reflektim të riut.</p> 
 <p><a name="an_1:5">1:5</a> I urti do të dëgjojë dhe do të rritë diturinë e tij; njeriu i zgjuar do të përfitojë këshilla të urta,</p> 
 <p><a name="an_1:6">1:6</a> për të kuptuar një sentencë dhe një enigmë, fjalët e të urtëve dhe thëniet e tyre të errëta.</p> 
 <p><a name="an_1:7">1:7</a> Frika e Zotit është fillimi i njohjes; por njerëzit e pamend përçmojnë diturinë dhe arsimin.</p> 
 <p><a name="an_1:8">1:8</a> Dëgjo, o biri im, mësimet e atit tënd dhe mos i lër pas dore mësimet e nënes sate,</p> 
 <p><a name="an_1:9">1:9</a> sepse janë një nur që zbukuron kokën tënde dhe një stoli në qafën tënde.</p> 
 <p><a name="an_1:10">1:10</a> Biri im, në qoftë se mëkatarët duan të të mashtrojnë, mos prano,</p> 
 <p><a name="an_1:11">1:11</a> në qoftë se thonë: "Eja me ne; kemi ngritur një pritë për të derdhur gjak; i ngritëm gracka të pafajmit pa ndonjë shkak;</p> 
 <p><a name="an_1:12">1:12</a> le t'i kapërdimë të gjallë, ashtu si Sheoli, tërësisht si ata që zbresin në gropë;</p> 
 <p><a name="an_1:13">1:13</a> ne do të gjejmë lloj-lloj pasurish të çmueshme, do t'i mbushim shtëpitë tona me plaçka;</p> 
 <p><a name="an_1:14">1:14</a> ti do ta hedhësh në short pjesën tënde me ne, dhe të gjithë ne do të kemi një qese të vetme";</p> 
 <p><a name="an_1:15">1:15</a> biri im, mos shko me ta në po atë rrugë, ndale hapin nga shtegu i tyre,</p> 
 <p><a name="an_1:16">1:16</a> sepse këmbët e tyre turren drejt së keqes dhe ata nxitojnë të derdhin gjak.</p> 
 <p><a name="an_1:17">1:17</a> Shtrihet më kot rrjeta përpara çdo lloji zogjsh;</p> 
 <p><a name="an_1:18">1:18</a> por këta kurdisin prita kundër gjakut të vet dhe ngrenë kurthe kundër vetë jetës së tyre.</p> 
 <p><a name="an_1:19">1:19</a> Të tilla janë rrugët e çdo njeriu të etur për pasuri; ajo ia heq jetën atyre që e kanë.</p> 
 <p><a name="an_1:20">1:20</a> Dituria bërtet nëpër rrugë, zëri i saj dëgjohet nëpër sheshe;</p> 
 <p><a name="an_1:21">1:21</a> ajo thërret në vendet ku ka turma dhe ligjëron në hyrje të portave të qytetit;</p> 
 <p><a name="an_1:22">1:22</a> "Deri kur, o njerëz të thjeshtë, do t'ju pëlqejë thjeshtësia dhe tallësit do të kënaqen duke u tallur dhe budallenjtë do të urrejnë dijen?</p> 
 <p><a name="an_1:23">1:23</a> Ejani në vete nga qortimi im; ja, unë do të derdh mbi ju Frymën time dhe do t'ju bëj të njohura fjalët e mia.</p> 
 <p><a name="an_1:24">1:24</a> Sepse unë thirra dhe ju nuk keni dashur, shtriva dorën time dhe askush prej jush nuk i kushtoi vëmendje,</p> 
 <p><a name="an_1:25">1:25</a> përkundrazi hodhët poshtë të gjitha këshillat e mia dhe nuk pranuat ndreqjen time,</p> 
 <p><a name="an_1:26">1:26</a> edhe unë do të qesh me fatkeqësinë tuaj, do të tallem kur të vijë ajo që ju druani,</p> 
 <p><a name="an_1:27">1:27</a> kur ajo që druani të vijë si një furtunë, dhe fatkeqësia juaj të vijë si një stuhi, kur t'ju mbulojnë fatkeqësia dhe ankthi.</p> 
 <p><a name="an_1:28">1:28</a> Atëherë ata do të më thërrasin mua, por unë nuk do të përgjigjem; do të më kërkojnë me kujdes, por nuk do të më gjejnë.</p> 
 <p><a name="an_1:29">1:29</a> Sepse kanë urryer dijen dhe nuk kanë zgjedhur frikën e Zotit,</p> 
 <p><a name="an_1:30">1:30</a> nuk kanë dashur të pranojnë këshillën time dhe kanë përbuzur të gjitha qortimet e mia.</p> 
 <p><a name="an_1:31">1:31</a> Prandaj do të hanë frytin e sjelljes së tyre dhe do të ngopen me këshillat e tyre.</p> 
 <p><a name="an_1:32">1:32</a> Sepse përdalja e njerëzve të thjeshtë i vret dhe qetësia e rreme e budallenjve i zhduk;</p> 
 <p><a name="an_1:33">1:33</a> por ai që më dëgjon do të banojë një vend të sigurt, do të jetë me të vërtetë i qetë, pa frikë nga çfarëdo e keqe".</p> 
 <p><a name="an_2:1">2:1</a> Biri im, në rast se pranon fjalët e mia dhe i quan thesar urdhërimet e mia,</p> 
 <p><a name="an_2:2">2:2</a> duke i vënë veshin diturisë dhe duke e prirur zemrën ndaj arsyes;</p> 
 <p><a name="an_2:3">2:3</a> po, në rast se kërkon me ngulm gjykimin dhe ngre zërin për të siguruar mirëkuptim,</p> 
 <p><a name="an_2:4">2:4</a> në rast se e kërkon si argjendin dhe fillon të rrëmosh si për një thesar të fshehur,</p> 
 <p><a name="an_2:5">2:5</a> atëherë do të ndjesh frikën e Zotit dhe ke për të gjetur kuptimin e Perëndisë.</p> 
 <p><a name="an_2:6">2:6</a> Sepse Zoti jep diturinë; nga goja e tij rrjedhin njohuria dhe arsyeja.</p> 
 <p><a name="an_2:7">2:7</a> Ai mban rezervë për njerëzit e drejtë një ndihmë të fuqishme, një mburojë për ata që ecin me ndershmëri</p> 
 <p><a name="an_2:8">2:8</a> për të mbrojtur shtigjet e drejtësisë dhe për të ruajtur rrugën e shenjtorëve të tij.</p> 
 <p><a name="an_2:9">2:9</a> Atëherë do të kuptosh drejtësinë, barazinë, ndershmërinë dhe tërë rrugët e së mirës.</p> 
 <p><a name="an_2:10">2:10</a> Kur dituria të të hyjë në zemër, edhe njohja do të jetë e këndshme për shpirtin tënd,</p> 
 <p><a name="an_2:11">2:11</a> të menduarit do të kujdeset për ty dhe gjykimi do të të mbrojë,</p> 
 <p><a name="an_2:12">2:12</a> për të të çliruar nga rruga e keqe, nga njerëzit që flasin për gjëra të këqija,</p> 
 <p><a name="an_2:13">2:13</a> nga ata që braktisin shtigjet e ndershmërisë për të ecur në rrugët e territ,</p> 
 <p><a name="an_2:14">2:14</a> që gëzohen kur bëjnë të keqen dhe ndjejnë kënaqësi në çoroditjet e njeriut të keq,</p> 
 <p><a name="an_2:15">2:15</a> shtigjet e të cilit janë të shtrembëra dhe rrugët dredha-dredha,</p> 
 <p><a name="an_2:16">2:16</a> për të të shpëtuar nga gruaja që ka shkelur kurorën, nga gruaja e huaj që përdor fjalë mikluese,</p> 
 <p><a name="an_2:17">2:17</a> që ka braktisur shokun e rinisë së saj dhe ka harruar marrëveshjen e lidhur me Perëndinë.</p> 
 <p><a name="an_2:18">2:18</a> Sepse shtëpia e saj zbret drejt vdekjes dhe shtigjet e saj drejt të vdekurve.</p> 
 <p><a name="an_2:19">2:19</a> Asnjë prej atyre që shkojnë tek ajo nuk kthehet, asnjë nuk i arrin shtigjet e jetës.</p> 
 <p><a name="an_2:20">2:20</a> Kështu do të mund të ecësh në rrugën e të mirëve dhe do të mbetesh në shtigjet e të drejtëve.</p> 
 <p><a name="an_2:21">2:21</a> Sepse njerëzit e drejtë do të banojnë tokën dhe ata të ndershëm do të qëndrojnë aty;</p> 
 <p><a name="an_2:22">2:22</a> por të pabesët do të shfarosen nga toka dhe shkelësit do të hiqen prej saj.</p> 
 <p><a name="an_3:1">3:1</a> Biri im, mos harro mësimet e mia dhe zemra jote le të ruajë urdhërimet e mia,</p> 
 <p><a name="an_3:2">3:2</a> sepse do të të shtohen ditë të gjata, vite jete dhe paqeje.</p> 
 <p><a name="an_3:3">3:3</a> Mirësia dhe e vërteta mos të lënçin kurrë; lidhi rreth qafës, shkruaji mbi tabelën e zemrës sate;</p> 
 <p><a name="an_3:4">3:4</a> do të gjesh kështu hir dhe arsye në sytë e Perëndisë dhe të njerëzve.</p> 
 <p><a name="an_3:5">3:5</a> Ki besim tek Zoti me gjithë zemër dhe mos u mbështet në gjykimin tënd;</p> 
 <p><a name="an_3:6">3:6</a> pranoje në të gjitha rrugët e tua, dhe ai do të drejtojë shtigjet e tua.</p> 
 <p><a name="an_3:7">3:7</a> Mos e mbaj veten të ditur në sytë e tu, ki frikë nga Zoti dhe hiq dorë nga e keqja;</p> 
 <p><a name="an_3:8">3:8</a> kjo do të jetë shërim për nervat e tua dhe freskim për kockat e tua.</p> 
 <p><a name="an_3:9">3:9</a> Ndero Zotin me pasurinë tënde dhe me prodhimet e para të çdo të ardhure që ke;</p> 
 <p><a name="an_3:10">3:10</a> hambarët e tu të grurit do të jenë plot e përplot dhe vozat e tua do të gufojnë me musht.</p> 
 <p><a name="an_3:11">3:11</a> Biri im, mos e përçmo ndëshkimin e Zotit dhe mos urre qortimin e tij,</p> 
 <p><a name="an_3:12">3:12</a> sepse Zoti qorton atë që do, si një baba djalin që atij i pëlqen.</p> 
 <p><a name="an_3:13">3:13</a> Lum ai njeri që ka gjetur diturinë dhe njeriu që ka përftuar arsyen.</p> 
 <p><a name="an_3:14">3:14</a> Sepse fitimi i tij është më i mirë se fitimi i argjendit dhe fryti i tij vlen më tepër se ari i kulluar.</p> 
 <p><a name="an_3:15">3:15</a> Ajo është më e çmuar se perlat dhe mbarë gjërat më të këndshme nuk mund të barazohen me të.</p> 
 <p><a name="an_3:16">3:16</a> Gjatësia e jetës është në të djathtë të saj, pasuria dhe lavdia në të majtë të saj.</p> 
 <p><a name="an_3:17">3:17</a> Rrugët e saj janë rrugë të kënaqshme dhe në të tërë shtigjet e saj mbretëron paqja.</p> 
 <p><a name="an_3:18">3:18</a> Ajo është një dru i jetës për ata që e kapin dhe lum ata që mbahen fort atje.</p> 
 <p><a name="an_3:19">3:19</a> Me diturinë Zoti krijoi tokën dhe me zgjuarësinë i bëri të qëndrueshëm qiejtë.</p> 
 <p><a name="an_3:20">3:20</a> Me diturinë e tij u hapën humnerat dhe retë japin vesë.</p> 
 <p><a name="an_3:21">3:21</a> Biri im, këto gjëra mos u largofshin kurrë nga sytë e tu. Mbaje diturinë dhe të menduarit.</p> 
 <p><a name="an_3:22">3:22</a> Ato do të jenë jetë për shpirtin tënd dhe një zbukurim në qafën tënde.</p> 
 <p><a name="an_3:23">3:23</a> Atëherë do të ecësh i sigurt në rrugën tënde dhe këmba jote nuk do të pengohet.</p> 
 <p><a name="an_3:24">3:24</a> Kur do të biesh për të fjetur, nuk do të kesh frikë; po, do të biesh dhe gjumi yt do të jetë i ëmbël.</p> 
 <p><a name="an_3:25">3:25</a> Nuk do të druash llahtarën e papritur, as shkatërrimin e të pabesëve kur do të ndodhë,</p> 
 <p><a name="an_3:26">3:26</a> sepse Zoti do të jetë pranë teje dhe do të pengojë që këmba jote të kapet në ndonjë lak.</p> 
 <p><a name="an_3:27">3:27</a> Mos i refuzo të mirën atij që i takon, kur e ke në dorë ta bësh.</p> 
 <p><a name="an_3:28">3:28</a> Mos i thuaj të afërmit tënd: "Shko dhe kthehu; do të të jap nesër", kur e ke me vete gjënë e nevojshme.</p> 
 <p><a name="an_3:29">3:29</a> Mos kurdis asnjë të keqe kundër të afërmit tënd, ndërsa ai banon me besim bashkë me ty.</p> 
 <p><a name="an_3:30">3:30</a> Mos bëj padi kundër askujt pa shkak; po të jetë se nuk të ka bërë asnjë të keqe.</p> 
 <p><a name="an_3:31">3:31</a> Mos ki zili njeriun e dhunshëm dhe mos zgjidh asnjë nga rrugët e tij,</p> 
 <p><a name="an_3:32">3:32</a> sepse Zoti e neverit njeriun e çoroditur, por këshilla e tij është për njerëzit e ndershëm.</p> 
 <p><a name="an_3:33">3:33</a> Mallkimi i Zotit është në shtëpinë e të pabesit, por ai bekon banesën e të drejtëve.</p> 
 <p><a name="an_3:34">3:34</a> Me siguri ai tallet me tallësit, por i fal të përvuajturit.</p> 
 <p><a name="an_3:35">3:35</a> Njerëzit e urtë do të trashëgojnë lavdinë, por poshtërsia do të jetë trashëgimia e atyre që nuk kanë mend.</p> 
 <p><a name="an_4:1">4:1</a> Dëgjoni, o bij, mësimet e një ati dhe tregoni kujdes që të mësoni të gjykoni,</p> 
 <p><a name="an_4:2">4:2</a> sepse ju jap një doktrinë të mirë; mos braktisni ligjin tim.</p> 
 <p><a name="an_4:3">4:3</a> Kur isha ende fëmijë pranë atit tim, njomëzak dhe i dashur në sytë e nënes sime,</p> 
 <p><a name="an_4:4">4:4</a> ai më mësonte dhe më thoshte: "Zemra jote të kujtojë fjalët e mia; ruaji urdhërimet e mia dhe do të jetosh.</p> 
 <p><a name="an_4:5">4:5</a> Fito dituri, fito gjykim; mos i harro fjalët e gojës sime dhe mos u largo prej tyre;</p> 
 <p><a name="an_4:6">4:6</a> mos e braktis diturinë dhe ajo do të të mbrojë; duaje, sepse ajo do të të ndihmojë.</p> 
 <p><a name="an_4:7">4:7</a> Dituria është gjëja më e rëndësishme; prandaj fito diturinë. Edhe sikur të humbasësh ato që ke, fito diturinë.</p> 
 <p><a name="an_4:8">4:8</a> Përlëvdoje dhe ajo do të të lartësojë, ajo do të të japë lavdi, po qe se ti e përvehtëson.</p> 
 <p><a name="an_4:9">4:9</a> Ajo do të të vërë mbi kokën tënde një stoli prej nuri, do të të rrethojë me një kurorë lavdie".</p> 
 <p><a name="an_4:10">4:10</a> Dëgjo, biri im, pranoji fjalët e mia dhe vitet e jetës sate do të shumohen.</p> 
 <p><a name="an_4:11">4:11</a> Të kam mësuar në rrugën e diturisë, të kam udhëhequr nëpër shtigjet e ndershmërisë.</p> 
 <p><a name="an_4:12">4:12</a> Kur do të ecësh, hapat e tua nuk do të pengohen; kur do të vraposh, nuk do të pengohesh.</p> 
 <p><a name="an_4:13">4:13</a> Rroke mirë këtë mësim, mos e lër që të shkojë kot; ruaje, sepse ai është jeta jote.</p> 
 <p><a name="an_4:14">4:14</a> Mos hyr në shtegun e të pabesëve dhe mos ec në rrugën e njerëzve të këqij;</p> 
 <p><a name="an_4:15">4:15</a> evitoje atë, mos kalo nëpër të; largoju prej saj dhe shko tutje.</p> 
 <p><a name="an_4:16">4:16</a> Sepse ata nuk mund të flenë, po të mos kenë bërë të keqen; gjumi i tyre zhduket po të jetë se nuk kanë rrëzuar dikë;</p> 
 <p><a name="an_4:17">4:17</a> ata hanë bukën e paudhësisë dhe pinë verën e dhunës.</p> 
 <p><a name="an_4:18">4:18</a> Por shtegu i të drejtëve është si drita e agimit, që shkëlqen gjithnjë e më mirë deri sa të bëhet ditë e plotë.</p> 
 <p><a name="an_4:19">4:19</a> Rruga e të pabesëve është si terri; ata nuk shohin atë që do t'i rrëzojë.</p> 
 <p><a name="an_4:20">4:20</a> Biri im, trego kujdes për fjalët e mia, dëgjo thëniet e mia;</p> 
 <p><a name="an_4:21">4:21</a> mos u largofshin kurrë nga sytë e tu, ruaji në qendër të zemrës sate;</p> 
 <p><a name="an_4:22">4:22</a> sepse janë jetë për ata që i gjejnë, shërim për të gjithë trupin e tyre.</p> 
 <p><a name="an_4:23">4:23</a> Ruaje zemrën tënde me shumë kujdes, sepse nga ajo dalin burimet jetës.</p> 
 <p><a name="an_4:24">4:24</a> Hiq dorë nga e folura me hile dhe largo prej teje buzët e çoroditura.</p> 
 <p><a name="an_4:25">4:25</a> Sytë e tu le të shohin drejt dhe qepallat e tua të synojnë drejt para teje.</p> 
 <p><a name="an_4:26">4:26</a> Sheshoje shtegun e këmbëve të tua, dhe të gjitha rrugët e tua qofshin të caktuara mirë.</p> 
 <p><a name="an_4:27">4:27</a> Mos u shmang as në të djathtë as në të majtë; tërhiqe këmbën tënde nga e keqja.</p> 
 <p><a name="an_5:1">5:1</a> Biri im, ki kujdes për diturinë time, vëri veshin arsyetimit tim,</p> 
 <p><a name="an_5:2">5:2</a> me qëllim që ti të ruash gjykimin dhe buzët e tua të fiksojnë diturinë.</p> 
 <p><a name="an_5:3">5:3</a> Sepse buzët e gruas që shkel kurorën nxjerrin mjaltë dhe goja e saj është më e butë se vaji;</p> 
 <p><a name="an_5:4">5:4</a> por në fund ajo është e hidhur si pelini, e mprehtë si një shpatë me dy presa.</p> 
 <p><a name="an_5:5">5:5</a> Këmbët e saj zbresin drejt vdekjes, hapat e saj çojnë drejtpërdrejt në Sheol.</p> 
 <p><a name="an_5:6">5:6</a> Ajo nuk ecën në shtegun e jetës, por ti nuk i jep rëndësi kësaj gjëje; rrugët e saj janë të gabuara, por ti nuk e kupton.</p> 
 <p><a name="an_5:7">5:7</a> Prandaj tani, bij të mi, më dëgjoni dhe mos u largoni nga fjalët e gojës sime.</p> 
 <p><a name="an_5:8">5:8</a> Mbaje larg prej saj rrugën tënde dhe mos iu afro portës së shtëpisë së saj,</p> 
 <p><a name="an_5:9">5:9</a> për të mos ua dhënë të tjerëve fuqinë tënde dhe vitet e tua dikujt që nuk ka mëshirë.</p> 
 <p><a name="an_5:10">5:10</a> Me qëllim që të huajt të mos ngopen me pasurinë tënde, dhe mundi yt të mos shkojë në shtëpinë e një të huaji,</p> 
 <p><a name="an_5:11">5:11</a> dhe të mos rënkosh kur do të të vijë fundi, kur mishi dhe trupi yt do të jenë të konsumuar,</p> 
 <p><a name="an_5:12">5:12</a> dhe të thuash: "Vallë si urreva mësimin, dhe si e ka përçmuar qortimin zemra ime?</p> 
 <p><a name="an_5:13">5:13</a> Nuk dëgjova zërin e atyre që më mësonin dhe nuk ua vura veshin atyre që më udhëzonin.</p> 
 <p><a name="an_5:14">5:14</a> U ndodha pothuajse në një të keqe të plotë në mes të turmës dhe të kuvendit".</p> 
 <p><a name="an_5:15">5:15</a> Pi ujin e sternës sate dhe ujin e rrjedhshëm të pusit tënd.</p> 
 <p><a name="an_5:16">5:16</a> A duhet burimet e tua të derdhen jashtë, si rrëke uji nëpër rrugë?</p> 
 <p><a name="an_5:17">5:17</a> Qofshin vetëm për ty dhe jo për të huajtë bashkë me ty.</p> 
 <p><a name="an_5:18">5:18</a> Qoftë i bekuar burimi yt dhe gëzohu me nusen e rinisë sate.</p> 
 <p><a name="an_5:19">5:19</a> Drenushë e dashur dhe gazelë hirplotë, sisët e saj le të të kënaqin kurdoherë, dhe qofsh vazhdimisht i dhënë pas dashurisë që ke për të.</p> 
 <p><a name="an_5:20">5:20</a> Pse vallë, biri im, të biesh në dashuri me një grua që ka shkelur kurorën dhe të rrokësh gjirin e një të huaje?</p> 
 <p><a name="an_5:21">5:21</a> Sepse rrugët e njeriut janë gjithnjë përpara syve të Zotit, dhe ai vëzhgon të gjitha shtigjet e tij.</p> 
 <p><a name="an_5:22">5:22</a> I pabesi zihet nga vetë paudhësitë e tij dhe mbahet nga litarët e mëkatit të tij.</p> 
 <p><a name="an_5:23">5:23</a> Ai ka për të vdekur sepse nuk korrigjohet dhe do të zhduket për shkak të marrëzisë së tij.</p> 
 <p><a name="an_6:1">6:1</a> Biri im, në qoftë se je bërë garant për të afërmin tënd, në rast se ke dhënë dorën si garanci për një të huaj,</p> 
 <p><a name="an_6:2">6:2</a> je zënë në lakun e fjalëve të gojës sate, je zënë nga fjalët e gojës sate.</p> 
 <p><a name="an_6:3">6:3</a> Bëj këtë, pra, biri im, dhe shpengohu, sepse ke rënë në duart e të afërmit tënd. Shko, hidhu në këmbët e tij dhe ngul këmbë me të madhe te i afërmi yt.</p> 
 <p><a name="an_6:4">6:4</a> Mos u jep gjumë syve të tu as çlodhje qepallave të tua;</p> 
 <p><a name="an_6:5">6:5</a> çlirohu si gazela nga dora e gjahtarit, si zogu nga dora e atij që kap zogjtë.</p> 
 <p><a name="an_6:6">6:6</a> Shko te milingona, o përtac, vër re zakonet e saj dhe bëhu i urtë.</p> 
 <p><a name="an_6:7">6:7</a> Ajo nuk ka as kryetar, as mbikëqyrës, as zot;</p> 
 <p><a name="an_6:8">6:8</a> e gjen ushqimin në verë dhe mbledh zahirenë e saj gjatë korrjes.</p> 
 <p><a name="an_6:9">6:9</a> Deri kur, o përtac, do të rrish duke fjetur? Kur do të shkundesh nga gjumi yt?</p> 
 <p><a name="an_6:10">6:10</a> Të flesh pak, të dremitësh pak, të rrish me duar në ije për t'u çlodhur,</p> 
 <p><a name="an_6:11">6:11</a> kështu varfëria jote do të vijë si një vjedhës, dhe skamja jote si një njeri i armatosur.</p> 
 <p><a name="an_6:12">6:12</a> Njeriu pa vlerë, njeriu i keq, ecën me një gojë të çoroditur;</p> 
 <p><a name="an_6:13">6:13</a> luan syrin, flet me këmbët, bën shenja me gishta;</p> 
 <p><a name="an_6:14">6:14</a> ka ligësi në zemër, kurdis vazhdimisht të keqen dhe mbjell grindje.</p> 
 <p><a name="an_6:15">6:15</a> Prandaj shkatërrimi i tij do të vijë papritur, në një çast do të shkatërrohet pa rrugëdalje tjetër.</p> 
 <p><a name="an_6:16">6:16</a> Zoti i urren këto gjashtë gjëra, madje shtatë janë të neveritshme për të:</p> 
 <p><a name="an_6:17">6:17</a> sytë krenare, gjuha gënjeshtare, duart që derdhin gjak të pafajshëm,</p> 
 <p><a name="an_6:18">6:18</a> zemra që kurdis plane të këqija, këmbët që turren shpejt drejt së keqes,</p> 
 <p><a name="an_6:19">6:19</a> dëshmitari i rremë që thotë gënjeshtra dhe ai që shtie grindje midis vëllezërve.</p> 
 <p><a name="an_6:20">6:20</a> Biri im, ruaje urdhërimin e atit tënd dhe mos harro mësimet e nënës sate.</p> 
 <p><a name="an_6:21">6:21</a> Mbaji vazhdimisht të lidhura në zemrën tënde dhe fiksoji rreth qafës sate.</p> 
 <p><a name="an_6:22">6:22</a> Kur do të ecësh, do të të udhëheqin; kur të pushosh, do të të ruajnë; kur të zgjohesh, do të flasin me ty.</p> 
 <p><a name="an_6:23">6:23</a> Sepse urdhërimi është një llambë, mësimi një dritë, dhe ndreqjet e mësimit janë rruga e jetës,</p> 
 <p><a name="an_6:24">6:24</a> për të të mbrojtur nga gruaja e keqe, nga lajkat e gjuhës të gruas së huaj.</p> 
 <p><a name="an_6:25">6:25</a> Mos dëshiro në zemrën tënde bukurinë e saj dhe mos u rrëmbe nga qepallat e saj.</p> 
 <p><a name="an_6:26">6:26</a> Sepse për një prostitutë burri katandiset për një copë bukë, dhe gruaja e një tjetri gjuan shpirtin e vyer të një burri.</p> 
 <p><a name="an_6:27">6:27</a> A mund të mbajë burri një zjarr në gji të tij pa djegur rrobat e trupit?</p> 
 <p><a name="an_6:28">6:28</a> A mund të ecë burri mbi qymyr të ndezur pa djegur këmbët e tij?</p> 
 <p><a name="an_6:29">6:29</a> Në këtë gjendje është ai që shkon tek gruaja e një tjetri; kush e prek nuk do të mbetet pa u ndëshkuar.</p> 
 <p><a name="an_6:30">6:30</a> Nuk përçmohet hajduti që vjedh për të shuar urinë kur është i uritur;</p> 
 <p><a name="an_6:31">6:31</a> por në rast se kapet në faj, duhet të kthejë shtatëfishin, dhe të japë tërë pasurinë e shtëpisë së tij.</p> 
 <p><a name="an_6:32">6:32</a> Por ai që kryen një shkelje kurore me një grua është një njeri pa mend; ai që bën një gjë të tillë shkatërron jetën e tij.</p> 
 <p><a name="an_6:33">6:33</a> Do të gjejë plagë dhe përçmim, dhe turpi i tij nuk do t'i hiqet kurrë.</p> 
 <p><a name="an_6:34">6:34</a> sepse xhelozia e tërbon bashkëshortin, që do të jetë i pamëshirshëm ditën e hakmarrjes.</p> 
 <p><a name="an_6:35">6:35</a> Ai nuk do të pranojë asnjë shpërblim dhe nuk do të kënaqet, edhe sikur t'i bëjnë shumë dhurata.</p> 
 <p><a name="an_7:1">7:1</a> Biri im, ruaji fjalët e mia dhe urdhërimet e mia në veten tënde,</p> 
 <p><a name="an_7:2">7:2</a> Ruaji urdhërimet e mia dhe ke për të jetuar; ruaji mësimet e mia si bebja e syve të tu.</p> 
 <p><a name="an_7:3">7:3</a> Lidhi ndër gishta, shkruaji mbi tabelën e zemrës sate.</p> 
 <p><a name="an_7:4">7:4</a> Thuaji diturisë: "Ti je motra ime" dhe quaje "shok" gjykimin,</p> 
 <p><a name="an_7:5">7:5</a> me qëllim që të të ruajnë nga gruaja e tjetrit nga gruaja e huaj që përdor fjalë lajkatare.</p> 
 <p><a name="an_7:6">7:6</a> Nga dritarja e shtëpisë sime shikoja nëpër parmakët prej hekuri</p> 
 <p><a name="an_7:7">7:7</a> dhe pashë midis budallenjve; dallova midis të rinjve një djalë të ri që s'kishte gjykim,</p> 
 <p><a name="an_7:8">7:8</a> që kalonte nëpër rrugë pranë qoshes të gruas së huaj dhe drejtohej nga shtëpia e saj,</p> 
 <p><a name="an_7:9">7:9</a> në muzg, kur po ngryste dita, ndërsa zbriste nata e zezë dhe e errët.</p> 
 <p><a name="an_7:10">7:10</a> I doli para një grua e veshur si prostitutë dhe dinake;</p> 
 <p><a name="an_7:11">7:11</a> ajo është turbulluese dhe provokuese, dhe nuk di t'i mbajë këmbët në shtëpinë e saj;</p> 
 <p><a name="an_7:12">7:12</a> herë mbi rrugë, herë në sheshet qëndron në pritë në çdo qoshe.</p> 
 <p><a name="an_7:13">7:13</a> Kështu e zuri dhe e puthi, pastaj me paturpësi tha:</p> 
 <p><a name="an_7:14">7:14</a> "Duhet të bëja flijimet e falenderimit; pikërisht sot i plotësova zotimet e mia;</p> 
 <p><a name="an_7:15">7:15</a> prandaj të dola para që të të kërkoj dhe të gjeta.</p> 
 <p><a name="an_7:16">7:16</a> E zbukurova shtratin tim me një mbulesë si sixhade, me li të ngjyrosur nga Egjipti;</p> 
 <p><a name="an_7:17">7:17</a> e parfumova shtratin tim me mirrë, me aloe dhe me kanellë.</p> 
 <p><a name="an_7:18">7:18</a> Eja, të dehemi me dashuri deri në mëngjes, të kënaqemi në qejfe dashurie,</p> 
 <p><a name="an_7:19">7:19</a> sepse burri im nuk është në shtëpi, por ka shkuar në një udhëtim të gjatë;</p> 
 <p><a name="an_7:20">7:20</a> ka marrë me vete një thes të vogël me pare dhe do të kthehet në shtëpi vetëm kur të jetë hëna e plotë".</p> 
 <p><a name="an_7:21">7:21</a> Ajo e mashtroi me fjalë bindëse, e tërhoqi me ëmbëlsinë e buzëve të saj.</p> 
 <p><a name="an_7:22">7:22</a> Ai e ndoqi pa mëdyshje, si një ka që shkon në thertore, si një i lidhur në dënimin e budallait,</p> 
 <p><a name="an_7:23">7:23</a> deri sa një shigjetë nuk i shpon mëlçinë; ai nxiton si një zog, pa ditur që një lak është ngritur kundër jetës së tij.</p> 
 <p><a name="an_7:24">7:24</a> Prandaj, bij të mi, më dëgjoni, kushtojuni kujdes fjalëve të gojës sime.</p> 
 <p><a name="an_7:25">7:25</a> Zemra jote të mos shkojë pas rrugëve të saj, mos devijo nëpër shtigjet e saj,</p> 
 <p><a name="an_7:26">7:26</a> sepse ka rrëzuar shumë të plagosur për vdekje, dhe tërë ata që ajo ka vrarë ishin burra të fortë.</p> 
 <p><a name="an_7:27">7:27</a> Shtëpia e saj është rruga e Sheolit që zbret në thellësitë e vdekjes.</p> 
 <p><a name="an_8:1">8:1</a> A nuk bërtet vallë dituria dhe maturia a nuk e bën zërin e saj të dëgjohet?</p> 
 <p><a name="an_8:2">8:2</a> Ajo qëndron në këmbë mbi majën e lartësive, gjatë rrugës, në kryqëzimet e rrugëve;</p> 
 <p><a name="an_8:3">8:3</a> bërtet pranë portave, në hyrje të qyteteve, në prag të dyerve;</p> 
 <p><a name="an_8:4">8:4</a> "Ju drejtohem juve, o njerëz dhe zëri im u drejtohet bijve të njeriut.</p> 
 <p><a name="an_8:5">8:5</a> Kuptoni, o njerëz të thjeshtë, maturinë, dhe ju, njerëz pa mend, kini një zemër të urtë.</p> 
 <p><a name="an_8:6">8:6</a> Më dëgjoni, sepse do të flas për gjëra të rëndësishme dhe buzët e mia do të hapen për të thënë gjëra të drejta.</p> 
 <p><a name="an_8:7">8:7</a> Sepse goja ime do të shpallë të vërtetën; pabesia është e neveritshme për buzët e mia.</p> 
 <p><a name="an_8:8">8:8</a> Të gjitha fjalët e gojës sime janë të drejta, në to nuk ka asgjë të shtrembër dhe të çoroditur.</p> 
 <p><a name="an_8:9">8:9</a> Janë të gjitha të drejta për atë që ka mend dhe për ata që kanë gjetur dijen.</p> 
 <p><a name="an_8:10">8:10</a> Pranoni mësimin tim dhe jo argjendin, dijen në vend të arit të zgjedhur,</p> 
 <p><a name="an_8:11">8:11</a> sepse dituria vlen më tepër se margaritarët, të gjitha gjërat që dikush mund dikush të dëshiroje nuk barazohen me të.</p> 
 <p><a name="an_8:12">8:12</a> Unë, dituria, rri me maturinë dhe e gjej dijen në meditim.</p> 
 <p><a name="an_8:13">8:13</a> Frika e Zotit është të urresh të keqen; unë e urrej kryelartësinë, arrogancën, rrugën e keqe dhe gojën e çoroditur.</p> 
 <p><a name="an_8:14">8:14</a> Mua më takon mendimi dhe dituria e vërtetë; unë jam zgjuarsia, mua më përket forca.</p> 
 <p><a name="an_8:15">8:15</a> Nëpërmjet meje mbretërojnë mbretërit dhe princat vendosin drejtësinë.</p> 
 <p><a name="an_8:16">8:16</a> Nëpërmjet meje qeverisin krerët, fisnikët, tërë gjykatësit e tokës.</p> 
 <p><a name="an_8:17">8:17</a> Unë i dua ata që më duan, dhe ata që më kërkojnë me kujdes më gjejnë.</p> 
 <p><a name="an_8:18">8:18</a> Me mua janë pasuria dhe lavdia, pasuria që zgjat dhe drejtësia.</p> 
 <p><a name="an_8:19">8:19</a> Fryti im është më i mirë se ari, po, se ari i kulluar, dhe prodhimi im më tepër se argjendi i zgjedhur.</p> 
 <p><a name="an_8:20">8:20</a> Unë eci në rrugën e drejtësisë, në mes të shtigjeve të drejtësisë,</p> 
 <p><a name="an_8:21">8:21</a> për t'i bërë ata që më duan të trashëgojnë pasurinë e vërtetë dhe për të mbushur thesaret e tyre.</p> 
 <p><a name="an_8:22">8:22</a> Zoti më zotëroi në fillim të rrugës së tij, përpara veprave të tij më të lashta.</p> 
 <p><a name="an_8:23">8:23</a> U vendosa nga amshimi, që në krye, para se toka të ekzistonte.</p> 
 <p><a name="an_8:24">8:24</a> Më prodhuan kur nuk kishte ende humnera, kur nuk kishte burime me ujë të bollshëm.</p> 
 <p><a name="an_8:25">8:25</a> Më prodhuan para se themelet e maleve të ishin përforcuar, para kodrinave,</p> 
 <p><a name="an_8:26">8:26</a> kur nuk kishte sajuar ende as tokën, as fushat dhe as plisat e para të dheut.</p> 
 <p><a name="an_8:27">8:27</a> Kur ai fiksonte qiejtë, unë isha aty; kur bënte një rreth mbi sipërfaqen e humnerës,</p> 
 <p><a name="an_8:28">8:28</a> kur i bënte të qëndrueshëm qiejtë e epërm, kur përforconte burimet e humnerës,</p> 
 <p><a name="an_8:29">8:29</a> kur i caktonte detit caqet e tij në mënyrë që ujërat të mos kalonin përtej urdhërit të tij, kur vendoste themelet e dheut,</p> 
 <p><a name="an_8:30">8:30</a> unë isha pranë tij si një arkitekt, isha çdo ditë kënaqësia e tij, duke u gëzuar çdo çast para tij;</p> 
 <p><a name="an_8:31">8:31</a> kënaqesha në pjesën e banueshme të botës dhe gjeja ëndjen time me bijtë e njerëzve.</p> 
 <p><a name="an_8:32">8:32</a> Tani, pra, më dëgjoni, o bij; lum ata që ndjekin rrugët e mia!</p> 
 <p><a name="an_8:33">8:33</a> Dëgjoni këto mësime, tregohuni të urtë dhe mos i hidhni poshtë!</p> 
 <p><a name="an_8:34">8:34</a> Lum ai njeri që më dëgjon, duke u gdhirë çdo ditë te portat e mia dhe duke ruajtur shtalkat e portave të mia.</p> 
 <p><a name="an_8:35">8:35</a> Sepse ai që më gjen, gjen jetën, dhe siguron përkrahjen e Zotit.</p> 
 <p><a name="an_8:36">8:36</a> Por ai që mëkaton kundër meje, i bën të keqe vetvetes; të gjithë ata që më urrejnë duan vdekjen".</p> 
 <p><a name="an_9:1">9:1</a> Dituria ka ndërtuar shtëpinë e saj, ka gdhendur shtatë shtyllat e saj.</p> 
 <p><a name="an_9:2">9:2</a> Ka vrarë kafshët e saj, ka përzier verën e saj dhe shtruar tryezën e saj.</p> 
 <p><a name="an_9:3">9:3</a> Ka dërguar jashtë shërbëtoret e saj; nga vendet më të larta të qytetit ajo thërret:</p> 
 <p><a name="an_9:4">9:4</a> "Ai që është budalla të vijë këtu!". Atij që i mungon gjykimi i thotë:</p> 
 <p><a name="an_9:5">9:5</a> "Ejani, hani nga buka ime dhe pini verën që kam përzier.</p> 
 <p><a name="an_9:6">9:6</a> Lëreni budallallëkun dhe do të jetoni, ecni në rrugën e arsyes".</p> 
 <p><a name="an_9:7">9:7</a> Ai që korrigjon tallësin tërheq mbi vete të shara, dhe ai që qorton të pabesin merr të shara.</p> 
 <p><a name="an_9:8">9:8</a> Mos qorto tallësin sepse ai do të të urrejë; qorto të urtin dhe ai do të të dojë.</p> 
 <p><a name="an_9:9">9:9</a> Mësoje të urtin dhe ai do të bëhet edhe më i urtë. Mësoje të drejtin dhe ai do të rritë diturinë e tij.</p> 
 <p><a name="an_9:10">9:10</a> Frika e Zotit është parimi i diturisë, dhe njohja e të Shenjtit është zgjuarsia.</p> 
 <p><a name="an_9:11">9:11</a> Sepse nëpërmjet meje do të shumohen ditët e tua dhe do të të shtohen vite jete.</p> 
 <p><a name="an_9:12">9:12</a> Në rast se je i urtë, je i urtë për veten tënde; në rast se je tallës, pasojat do t'i kesh vetëm ti.</p> 
 <p><a name="an_9:13">9:13</a> Gruaja budallaqe është zhurmëmadhe, aspak e zgjuar dhe nuk di asgjë.</p> 
 <p><a name="an_9:14">9:14</a> Rri ulur te porta e shtëpisë së saj, mbi një fron në vendet e larta të qytetit,</p> 
 <p><a name="an_9:15">9:15</a> për të ftuar ata që kalojnë nëpër rrugë, që shkojnë drejt në rrugën e tyre:</p> 
 <p><a name="an_9:16">9:16</a> "Ai që është budalla të vijë këtu!". Dhe atij që i mungon arsyeja i thotë:</p> 
 <p><a name="an_9:17">9:17</a> "Ujërat e vjedhura janë të ëmbla; buka që hahet fshehurazi është e shijshme".</p> 
 <p><a name="an_9:18">9:18</a> Por ai nuk e di që atje janë të vdekurit, që të ftuarit e saj janë në thellësinë e Sheolit.</p> 
 <p><a name="an_10:1">10:1</a> Fjalët e urta të Salomonit. Një fëmijë e urtë e gëzon të atin, por një fëmijë budalla i shkakton vuajtje nënes së vet.</p> 
 <p><a name="an_10:2">10:2</a> Thesaret e padrejtësisë nuk japin dobi, por drejtësia të çliron nga vdekja.</p> 
 <p><a name="an_10:3">10:3</a> Zoti nuk do të lejojë që i drejti të vuajë nga uria, por hedh poshtë dëshirën e të pabesëve.</p> 
 <p><a name="an_10:4">10:4</a> Kush punon me dorë përtace varfërohet, por dora e njerëzve të zellshëm të bën të pasurohesh.</p> 
 <p><a name="an_10:5">10:5</a> Ai që mbledh gjatë verës është një bir i matur, por ai që fle në kohën e korrjeve është një bir që të mbulon me turp.</p> 
 <p><a name="an_10:6">10:6</a> Ka bekime mbi kokën e të drejtit, por dhuna e mbulon gojën e të pabesëve.</p> 
 <p><a name="an_10:7">10:7</a> Kujtimi i të drejtit është në bekim, por emri i të pabesit do të kalbet.</p> 
 <p><a name="an_10:8">10:8</a> Zemërurti i pranon urdhërimet, por fjalamani budalla do të rrëzohet.</p> 
 <p><a name="an_10:9">10:9</a> Ai që ecën në ndershmëri ecën i sigurt, por ai që ndjek rrugë dredharake ka për t'u zbuluar.</p> 
 <p><a name="an_10:10">10:10</a> Kush e shkel syrin shkakton vuajtje, por fjalamani budalla do të rrëzohet.</p> 
 <p><a name="an_10:11">10:11</a> Goja e të drejtit është një burim jete, por dhuna e mbulon gojën e të pabesëve.</p> 
 <p><a name="an_10:12">10:12</a> Urrejtja shkakton grindje, por dashuria mbulon të gjitha fajet.</p> 
 <p><a name="an_10:13">10:13</a> Dituria gjendet mbi buzët e atyre që kanë mendje, por shkopi është për kurrizin e atyre që nuk kanë mend.</p> 
 <p><a name="an_10:14">10:14</a> Të urtët grumbullojnë njohuri, por goja e budallait është një shkatërrim i shpejtë.</p> 
 <p><a name="an_10:15">10:15</a> Begatia e të pasurit është qyteti i tij i fortë; shkatërrimi i të varfërit është varfëria e tyre.</p> 
 <p><a name="an_10:16">10:16</a> Puna e të drejtit i shërben jetës, fitimi i të pabesit mëkatit.</p> 
 <p><a name="an_10:17">10:17</a> Kush ruan mësimet është në rrugën e jetës; por kush nuk pranon kritikën humb.</p> 
 <p><a name="an_10:18">10:18</a> Kush e maskon urrejtjen ka buzë gënjeshtare dhe ai që përhap shpifje është budalla.</p> 
 <p><a name="an_10:19">10:19</a> Në fjalët e shumta faji nuk mungon, por ai që i frenon buzët e tij është i urtë.</p> 
 <p><a name="an_10:20">10:20</a> Gjuha e të drejtit është argjend i zgjedhur, por zemra e të pabesëve vlen pak.</p> 
 <p><a name="an_10:21">10:21</a> Buzët e të drejtit ushqejnë mjaft njerëz, por budallenjtë vdesin sepse nuk kanë mend.</p> 
 <p><a name="an_10:22">10:22</a> Bekimi i Zotit pasuron dhe ai nuk shton asnjë vuajtje.</p> 
 <p><a name="an_10:23">10:23</a> Kryerja e një kobi për budallanë është si një zbavitje; kështu është dituria për njeriun që ka mend.</p> 
 <p><a name="an_10:24">10:24</a> Të pabesit i ndodh ajo nga e cila trembet, por njerëzve të drejtë u jepet ajo që dëshirojnë.</p> 
 <p><a name="an_10:25">10:25</a> Kur kalon furtuna, i pabesi nuk është më, por i drejti ka një themel të përjetshëm.</p> 
 <p><a name="an_10:26">10:26</a> Ashtu si uthulla për dhëmbët dhe tymi për sytë, kështu është dembeli për ata që e dërgojnë.</p> 
 <p><a name="an_10:27">10:27</a> Frika e Zotit i zgjat ditët, por vitet e të pabesit do të shkurtohen.</p> 
 <p><a name="an_10:28">10:28</a> Shpresa e të drejtëve është gëzimi, por pritja e të pabesëve do të zhduket.</p> 
 <p><a name="an_10:29">10:29</a> Rruga e Zotit është një kala për njeriun e ndershëm, por është shkatërrim për ata që kryejnë padrejtësi.</p> 
 <p><a name="an_10:30">10:30</a> I drejti nuk do të lëvizet kurrë, por të pabesët nuk do të banojnë në tokë.</p> 
 <p><a name="an_10:31">10:31</a> Goja e të drejtit prodhon dituri, por gjuha e çoroditur do të pritet.</p> 
 <p><a name="an_10:32">10:32</a> Buzët e të drejtit njohin atë që është e pranueshme; por goja e të pabesëve njeh vetëm gjëra të çoroditura.</p> 
 <p><a name="an_11:1">11:1</a> Peshorja e pasaktë është e neveritshme për Zotin, por peshimi i saktë i pëlqen.</p> 
 <p><a name="an_11:2">11:2</a> Kur vjen kryelartësia, vjen edhe turpi; por dituria është me njerëzit e thjeshtë.</p> 
 <p><a name="an_11:3">11:3</a> Njerëzit e drejtë udhëhiqen nga ndershmëria, por ligësia e të pabesëve do t'i shkatërrojë këta.</p> 
 <p><a name="an_11:4">11:4</a> Pasuritë nuk sjellin dobi ditën e zemërimit, por drejtësia të shpëton nga vdekja.</p> 
 <p><a name="an_11:5">11:5</a> Drejtësia e njeriut të ndershëm i hap rrugën, por i pabesi bie për shkak të paudhësisë së tij.</p> 
 <p><a name="an_11:6">11:6</a> Drejtësia e njerëzve të drejtë i çliron këta, por njerëzit e pabesë do të kapen nga vetë ligësia e tyre.</p> 
 <p><a name="an_11:7">11:7</a> Kur vdes një i pabesë, shpresa e tij humb dhe shpresa e njerëzve të padrejtë davaritet.</p> 
 <p><a name="an_11:8">11:8</a> I drejti çlirohet nga fatkeqësia, por i pabesi i zë vendin.</p> 
 <p><a name="an_11:9">11:9</a> Me gojën e tij hipokriti shkatërron të afërmin e tij, por të drejtët çlirohen për shkak të dijes së tyre.</p> 
 <p><a name="an_11:10">11:10</a> Kur të drejtët begatohen, qyteti gëzohet; por kur vdesin të pabesët, dëgjohen britma gëzimi.</p> 
 <p><a name="an_11:11">11:11</a> Nga bekimi i njerëzve të drejtë qyteti ngrihet, por goja e të pafeve e çon në shkatërrim.</p> 
 <p><a name="an_11:12">11:12</a> Kush e përbuz të afërmin e tij nuk ka mend, por njeriu i matur hesht.</p> 
 <p><a name="an_11:13">11:13</a> Kush shkon rreth e qark duke përfolur, nxjerr sekretet, por ai që ka një shpirt besnik i fsheh ato.</p> 
 <p><a name="an_11:14">11:14</a> Pa një udhëheqje të urtë populli bie, por gjen shpëtim në numrin e madh të këshilltarëve.</p> 
 <p><a name="an_11:15">11:15</a> Kush bëhet garant për një të huaj do të pësojë dëmet e këtij veprimi, por ai që refuzon të japë dorën si garant është i sigurt.</p> 
 <p><a name="an_11:16">11:16</a> Gruaja e bukur fiton lavdinë dhe njerëzit e dhunshëm grumbullojnë pasuri.</p> 
 <p><a name="an_11:17">11:17</a> Njeriu i mëshirshëm i bën të mirë vetes, kurse njeriu mizor mundon mishin e tij.</p> 
 <p><a name="an_11:18">11:18</a> I pabesi realizon një fitim të rremë, por ai që mbjell drejtësi do të ketë një shpërblim të sigurt.</p> 
 <p><a name="an_11:19">11:19</a> Ashtu si drejtësia të çon në jetë, kështu ai që shkon pas të keqes gjen vdekjen.</p> 
 <p><a name="an_11:20">11:20</a> Të çoroditurit nga zemra janë të neveritur për Zotin, por ata që janë të ndershëm në sjelljen e tyre pëlqehen nga ai.</p> 
 <p><a name="an_11:21">11:21</a> Edhe kur i shtrëngon dorën një tjetri për një besëlidhje, njeriu i keq nuk do të mbetet i pandëshkuar, por pasardhësit e të drejtëve do të shpëtojnë.</p> 
 <p><a name="an_11:22">11:22</a> Si një unazë ari në feçkën e një derri, kështu është një grua e bukur që nuk ka mend.</p> 
 <p><a name="an_11:23">11:23</a> Dëshira e të drejtëve është vetëm e mira, por shpresa e të pabesëve është zemërimi.</p> 
 <p><a name="an_11:24">11:24</a> Ka nga ata që shkapërderdhin bujari dhe bëhen më të pasur, dhe ka nga ata që kursejnë më tepër se duhet dhe bëhen gjithnjë e më të varfër.</p> 
 <p><a name="an_11:25">11:25</a> Njeriu bujar do të pasurohet dhe ai që vadit do të vaditet gjithashtu.</p> 
 <p><a name="an_11:26">11:26</a> Populli mallkon atë që nuk pranon të japë grurin, por bekimi bie mbi kokën e atij që e shet.</p> 
 <p><a name="an_11:27">11:27</a> Kush kërkon me zell të mirën fiton dashamirësinë, por ai që kërkon të keqen, kjo do t'i bjerë mbi të.</p> 
 <p><a name="an_11:28">11:28</a> Kush ka besim në pasuritë e tij do të rrëzohet, por të drejtët do të çelin si gjethe.</p> 
 <p><a name="an_11:29">11:29</a> Ai që bën rrëmujë në shtëpinë e vet do të trashëgojë erën, dhe budallai do të jetë shërbëtori i atij që është i urtë nga zemra.</p> 
 <p><a name="an_11:30">11:30</a> Fryti i të drejtit është një dru i jetës, dhe ai që shtie në dorë shpirtërat është i urtë.</p> 
 <p><a name="an_11:31">11:31</a> Ja, i drejti merr shpërblimin mbi tokë, e aq më tepër i pabesi dhe mëkatari!</p> 
 <p><a name="an_12:1">12:1</a> Kush e do korrigjimin do diturinë, por ai që e urren kritikën është budalla.</p> 
 <p><a name="an_12:2">12:2</a> Njeriu i mirë gëzon përkrahjen e Zotit, por ky do të dënojë njeriun që sajon plane të këqija.</p> 
 <p><a name="an_12:3">12:3</a> Njeriu nuk bëhet i qëndrueshëm me pabesinë, por rrënja e të drejtëve nuk do të lëvizet kurrë.</p> 
 <p><a name="an_12:4">12:4</a> Gruaja e virtytshme është kurora e burrit të saj, por ajo që e turpëron është si një krimb në kockat e tij.</p> 
 <p><a name="an_12:5">12:5</a> Mendimet e të drejtëve janë drejtësia, por synimet e të pabesëve janë mashtrimi.</p> 
 <p><a name="an_12:6">12:6</a> Fjalët e të pabesëve rrinë në pritë për të derdhur gjak, por goja e njerëzve të drejtë do t'i çlirojë.</p> 
 <p><a name="an_12:7">12:7</a> Të pabesët janë përmbysur dhe nuk janë më, por shtëpia e të drejtëve do të mbetet më këmbë.</p> 
 <p><a name="an_12:8">12:8</a> Një njeri lëvdohet për gjykimin e tij, por ai që ka një zemër të çoroditur do të përçmohet.</p> 
 <p><a name="an_12:9">12:9</a> Éshtë më mirë të të çmojnë pak dhe të kesh një shërbëtor, se sa të të nderojnë dhe të mos kesh bukë.</p> 
 <p><a name="an_12:10">12:10</a> I drejti kujdeset për jetën e bagëtisë së tij, por të përbrendshmet e të pabesëve janë mizore.</p> 
 <p><a name="an_12:11">12:11</a> Kush punon tokën e tij do të ngopet me bukë, por ai që shkon pas kotësive është pa mend.</p> 
 <p><a name="an_12:12">12:12</a> I pabesi dëshiron gjahun e njerëzve të këqij, por rrënja e të drejtëve sjell fryt.</p> 
 <p><a name="an_12:13">12:13</a> Njeriu i keq kapet në kurthin e mëkatit të buzëve të tij, por i drejti do t'i shpëtojë fatkeqësisë.</p> 
 <p><a name="an_12:14">12:14</a> Njeriu do të ngopet me të mira për frytin e gojës së tij, dhe secili do të marrë shpërblimin simbas veprës së duarve të tij.</p> 
 <p><a name="an_12:15">12:15</a> Rruga e budallait është e drejtë para syve të tij, por ai që dëgjon këshillat është i urtë.</p> 
 <p><a name="an_12:16">12:16</a> Budallai e tregon menjëherë pezmatimin e tij, por njeriu i matur e fsheh turpin.</p> 
 <p><a name="an_12:17">12:17</a> Ai që thotë të vërtetën shpall atë që është e drejtë, por dëshmitari i rremë thotë mashtrime.</p> 
 <p><a name="an_12:18">12:18</a> Kush flet pa mend është si ai që shpon me shpatë, por gjuha e të urtëve sjell shërim.</p> 
 <p><a name="an_12:19">12:19</a> Buza që thotë të vërtetën, do të bëhet e qëndrueshme përjetë, por gjuha që gënjen zgjat vetëm një çast.</p> 
 <p><a name="an_12:20">12:20</a> Mashtrimi është në zemrën e atyre që kurdisin të keqen, por për ata që këshillojnë paqen ka gëzim.</p> 
 <p><a name="an_12:21">12:21</a> Asnjë e keqe nuk do t'i ndodhë të drejtit, por të pabesët do të kenë plot telashe.</p> 
 <p><a name="an_12:22">12:22</a> Buzët gënjeshtare janë të neveritshme për Zotin, por ata që veprojnë me çiltërsi i pëlqejnë atij.</p> 
 <p><a name="an_12:23">12:23</a> Njeriu i matur e fsheh diturinë e tij, por zemra e budallenjve shpall budallallëkun e tyre.</p> 
 <p><a name="an_12:24">12:24</a> Dora e njeriut të kujdeshëm do të sundojë, por dora e përtacëve do t'i nënshtrohet punës së detyrueshme.</p> 
 <p><a name="an_12:25">12:25</a> Shqetësimi në zemrën e njeriut e rrëzon atë, por një fjalë e mirë e gëzon atë.</p> 
 <p><a name="an_12:26">12:26</a> I drejti e zgjedh me kujdes shokun e tij, por rruga e të pabesëve i bën që të humbasin.</p> 
 <p><a name="an_12:27">12:27</a> Përtaci nuk e pjek gjahun e tij, por kujdesi për njeriun është një pasuri e çmueshme.</p> 
 <p><a name="an_12:28">12:28</a> Mbi shtegun e drejtësisë ka jetë, dhe mbi këtë shteg nuk ka vdekje.</p> 
 <p><a name="an_13:1">13:1</a> Një bir i urtë dëgjon mësimet e atit të vet, por tallësi nuk e dëgjon qortimin.</p> 
 <p><a name="an_13:2">13:2</a> Nga fryti i gojës së tij njeriu do të hajë atë që është e mirë, por shpirti i të pabesëve do të ushqehet me dhunë.</p> 
 <p><a name="an_13:3">13:3</a> Kush kontrollon gojën e tij mbron jetën e vet, por ai që i hap shumë buzët e tij shkon drejt shkatërrimit.</p> 
 <p><a name="an_13:4">13:4</a> Shpirti i përtacit dëshiron dhe nuk ka asgjë, por shpirti i atyre që janë të kujdesshëm do të kënaqet plotësisht.</p> 
 <p><a name="an_13:5">13:5</a> I drejti e urren gënjeshtrën, por i pabesi është i neveritshëm dhe do të turpërohet.</p> 
 <p><a name="an_13:6">13:6</a> Drejtësia ruan atë që ndjek një rrugë të ndershme, por pabesia e rrëzon mëkatarin.</p> 
 <p><a name="an_13:7">13:7</a> Ka nga ata që sillen si një i pasur, por nuk kanë asgjë; përkundrazi ka nga ata që sillen si një i varfër, por kanë shumë pasuri.</p> 
 <p><a name="an_13:8">13:8</a> Pasuritë e një njeriu shërbejnë për të shpërblyer jetën e tij, por i varfëri nuk ndjen asnjë kërcënim.</p> 
 <p><a name="an_13:9">13:9</a> Drita e të drejtëve shkëlqen bukur, por llamba e të pabesëve do të shuhet.</p> 
 <p><a name="an_13:10">13:10</a> Nga krenaria rrjedhin vetëm grindjet, por dituria është me ata që u kushtojnë kujdes këshillave.</p> 
 <p><a name="an_13:11">13:11</a> Pasuria e përftuar në mënyrë jo të ndershme do të katandiset në pak gjëra, por atij që e grumbullon me mund do t'i shtohet ajo.</p> 
 <p><a name="an_13:12">13:12</a> Pritja e zgjatur e ligështon zemrën, por dëshira e plotësuar është një dru i jetës.</p> 
 <p><a name="an_13:13">13:13</a> Ai që përçmon fjalën do të shkatërrohet, por ai që respekton urdhërimin do të shpërblehet.</p> 
 <p><a name="an_13:14">13:14</a> Mësimet e të urtit janë burim jete për t'i evituar dikujt leqet e vdekjes.</p> 
 <p><a name="an_13:15">13:15</a> Gjykimi i mirë siguron favor, por veprimi i të pabesëve është i dëmshëm.</p> 
 <p><a name="an_13:16">13:16</a> Çdo njeri i matur vepron me dituri, por budallai kapardiset me marrëzinë e tij.</p> 
 <p><a name="an_13:17">13:17</a> Lajmëtari i keq bie në telashe, por lajmëtari besnik sjell shërim.</p> 
 <p><a name="an_13:18">13:18</a> Mjerimi dhe turpi do të vjinë mbi atë që nuk pranon korrigjimin, por ai që dëgjon qortimin do të nderohet.</p> 
 <p><a name="an_13:19">13:19</a> Dëshira e realizuar është e ëmbël për shpirtin, por për budallenjtë është një gjë e neveritshme largimi nga e keqja.</p> 
 <p><a name="an_13:20">13:20</a> Kush shkon me të urtët bëhet i urtë, por shoku i budallenjve do të bëhet i keq.</p> 
 <p><a name="an_13:21">13:21</a> E keqja përndjek mëkatarët, por i drejti do të shpërblehet me të mirën.</p> 
 <p><a name="an_13:22">13:22</a> Njeriu i mirë i lë një trashëgim bijve të bijve të tij, por pasuria e mëkatarit vihet mënjanë për të drejtin.</p> 
 <p><a name="an_13:23">13:23</a> Ara e punuar e të varfërve jep ushqim me shumicë, por ka nga ata që vdesin për mungesë drejtësie.</p> 
 <p><a name="an_13:24">13:24</a> Kush e kursen shufrën urren birin e vet, por ai që e do e korrigjon me kohë.</p> 
 <p><a name="an_13:25">13:25</a> I drejti ha sa të ngopet, por barku i të pabesëve vuan nga uria.</p> 
 <p><a name="an_14:1">14:1</a> Gruaja e urtë ndërton shtëpinë e saj, por budallaqja e shkatërron me duart e veta.</p> 
 <p><a name="an_14:2">14:2</a> Kush ecën në drejtësinë e tij ka frikë nga Zoti, por ai që çoroditet në rrugët e tij e përçmon atë.</p> 
 <p><a name="an_14:3">14:3</a> Në gojën e budallait gjejmë farën e kryelartësisë, por të urtët e ruajnë gojën e tyre.</p> 
 <p><a name="an_14:4">14:4</a> Aty ku nuk ka qe grazhdi është bosh, por bollëku i korrjes qëndron në forcën e kaut.</p> 
 <p><a name="an_14:5">14:5</a> Dëshmitari i ndershëm nuk gënjen, por dëshmitari i rremë thotë gënjeshtra.</p> 
 <p><a name="an_14:6">14:6</a> Tallësi kërkon diturinë dhe nuk e gjen, por dija është një gjë e lehtë për atë që ka mend.</p> 
 <p><a name="an_14:7">14:7</a> Largohu nga njeriu budalla sepse nuk do të gjesh dituri mbi buzët e tij.</p> 
 <p><a name="an_14:8">14:8</a> Dituria e njeriut të matur qëndron në të dalluarit e rrugës së tij, por marrëzia e budallenjve është mashtrim.</p> 
 <p><a name="an_14:9">14:9</a> Budallenjtë qeshin me mëkatin, por midis njerëzve të drejtë është falja.</p> 
 <p><a name="an_14:10">14:10</a> Zemra njeh trishtimin e vet, por një i huaj nuk mund të marrë pjesë në gëzimin e saj.</p> 
 <p><a name="an_14:11">14:11</a> Shtëpia e të pabesëve do të shkatërrohet, por çadra e njerëzve të drejtë do të lulëzojë.</p> 
 <p><a name="an_14:12">14:12</a> Éshtë një rrugë që njeriut i duket e drejtë, por në fund ajo të nxjerr në rrugët e vdekjes.</p> 
 <p><a name="an_14:13">14:13</a> Edhe kur qesh, zemra mund të jetë e pikëlluar, dhe vetë gëzimi mund të përfundojë në vuajtje.</p> 
 <p><a name="an_14:14">14:14</a> Zemërpërdali do të ngopet me rrugët e tij, dhe njeriu i mirë do të ngopet me frytet e tij.</p> 
 <p><a name="an_14:15">14:15</a> Budallai i beson çdo fjale, por njeriu i matur tregon kujdes të veçantë për hapat e tij.</p> 
 <p><a name="an_14:16">14:16</a> Njeriu i urtë i trëmbet së keqes dhe largohet prej saj, por budallai zemërohet dhe është fodull.</p> 
 <p><a name="an_14:17">14:17</a> Ai që zemërohet me lehtësi kryen marrëzi dhe njeriu që ka qëllime të këqija është i urryer.</p> 
 <p><a name="an_14:18">14:18</a> Teveqelit e trashëgojnë budallallëkun, por njerëzit e matur kurorëzohen me dije.</p> 
 <p><a name="an_14:19">14:19</a> Njerëzit e këqij do të përkulen përpara njerëzve të mirë dhe të pabesët në portat e të drejtëve.</p> 
 <p><a name="an_14:20">14:20</a> Të varfërin e urren vetë miku i tij, por i pasuri ka shumë miklues.</p> 
 <p><a name="an_14:21">14:21</a> Kush përçmon të afërmin e vet, mëkaton, por ai që ka mëshirë për të varfërit është i lumtur.</p> 
 <p><a name="an_14:22">14:22</a> A nuk devijojnë, vallë nga rruga e drejtë ata që kurdisin të keqen? Por ata që mendojnë të mirën kanë për të gjetur mirësi dhe të vërtetën.</p> 
 <p><a name="an_14:23">14:23</a> Në çdo mundim ka një fitim, por fjalët e kota çojnë vetëm në varfëri.</p> 
 <p><a name="an_14:24">14:24</a> Kurora e njerëzve të urtë është pasuria e tyre, por marrëzia e budallenjve është marrëzi.</p> 
 <p><a name="an_14:25">14:25</a> Një dëshmitar që thotë të vërtetën shpëton jetën e njerëzve, por një dëshmitar i rremë thotë gënjeshtra.</p> 
 <p><a name="an_14:26">14:26</a> Në frikën e Zotit gjendet një siguri e madhe, dhe bijtë e tij do të kenë një vend strehimi.</p> 
 <p><a name="an_14:27">14:27</a> Frika e Zotit është një burim jete, që i shmang leqet e vdekjes.</p> 
 <p><a name="an_14:28">14:28</a> Lavdia e mbretit qëndron në turmën e popullit, por shkatërrimi i princit qëndron në mungesën e njerëzve.</p> 
 <p><a name="an_14:29">14:29</a> Kush është i ngadalshëm në zemërim është shumë i matur, por ai që rrëmbehet me lehtësi vë në dukje marrëzinë e tij.</p> 
 <p><a name="an_14:30">14:30</a> Një zemër e shëndoshë është jetë për trupin, por lakmia është krimbi brejtës i kockave.</p> 
 <p><a name="an_14:31">14:31</a> Kush shtyp të varfërin fyen rëndë atë që e ka bërë, por ai që ka mëshirë për nevojtarin e nderon atë.</p> 
 <p><a name="an_14:32">14:32</a> I pabesi përmbyset nga vetë ligësia e tij, por i drejti ka shpresë në vetë vdekjen e tij.</p> 
 <p><a name="an_14:33">14:33</a> Dituria prehet në zemrën e atij që ka mend, por ajo që është në zemrën e budallenjve merret vesh.</p> 
 <p><a name="an_14:34">14:34</a> Drejtësia e larton një komb, por mëkati është turpi i popujve.</p> 
 <p><a name="an_14:35">14:35</a> Dashamirësia e mbretit është për shërbëtorin që vepron me urtësi, por zemërimi i tij është kundër atij që sillet me paturpësi.</p> 
 <p><a name="an_15:1">15:1</a> Përgjigja e ëmbël e fashit zemërimin, por fjala therëse e nxit zemërimin.</p> 
 <p><a name="an_15:2">15:2</a> Gjuha e të urtëve përdor dijen ndershmërisht, por goja e budallenjve nxjerr marrëzira.</p> 
 <p><a name="an_15:3">15:3</a> Sytë e Zotit janë kudo për të shikuar të këqijtë dhe të mirët.</p> 
 <p><a name="an_15:4">15:4</a> Një gjuhë e shëndoshë është një dru i jetës, por gjuha e çoroditur e sfilit shpirtin.</p> 
 <p><a name="an_15:5">15:5</a> Budallai e përçmon korrigjimin e atit të tij, por ai që e çmon kritikën vepron me zgjuarsi.</p> 
 <p><a name="an_15:6">15:6</a> Në shtëpinë e të drejtit ka bollëk të madh, por në të ardhurat e të pabesit ka telashe.</p> 
 <p><a name="an_15:7">15:7</a> Buzët e të urtëve përhapin dijen, por nuk vepron kështu zemra e budallenjve.</p> 
 <p><a name="an_15:8">15:8</a> Sakrifica e të pabesëve është një neveri për Zotin, por lutja e njerëzve të drejtë i pëlqen atij.</p> 
 <p><a name="an_15:9">15:9</a> Rruga e të pabesit është një neveri për Zotin, por ai do atë që ndjek drejtësinë.</p> 
 <p><a name="an_15:10">15:10</a> Një qortim i rëndë pret atë që braktis rrugën e drejtë, ai që urren kritikën ka për të vdekur.</p> 
 <p><a name="an_15:11">15:11</a> Sheoli dhe Abadoni janë para Zotit; ca më tepër janë zemrat e bijve të njerëzve!</p> 
 <p><a name="an_15:12">15:12</a> Tallësi nuk e do atë që e kritikon; ai nuk shkon tek të urtët.</p> 
 <p><a name="an_15:13">15:13</a> Një zemër e gëzuar e bën të lumtur fytyrën, por nga pikëllimi i zemrës fryma dërrmohet.</p> 
 <p><a name="an_15:14">15:14</a> Zemra e njeriut me mend kërkon dijen, por goja e budallenjve ushqehet me marrëzi.</p> 
 <p><a name="an_15:15">15:15</a> Të gjitha ditët e të varfërit janë të këqija, por për një zemër të kënaqur ka festë përherë.</p> 
 <p><a name="an_15:16">15:16</a> Më mirë pak me frikën e Zotit, se sa një thesar i madh me shqetësime.</p> 
 <p><a name="an_15:17">15:17</a> Më mirë një pjatë me perime në të cilën ka dashuri se sa një ka i majmur në të cilin ka urrejtje.</p> 
 <p><a name="an_15:18">15:18</a> Njeriu gjaknxehtë nxit grindje, por ai që nuk zemërohet shpejt i qetëson grindjet.</p> 
 <p><a name="an_15:19">15:19</a> Rruga e përtacit është si një gardh ferrash, por shtegu i njerëzve të drejtë është i sheshtë.</p> 
 <p><a name="an_15:20">15:20</a> Biri i urtë gëzon të atin, por njeriu budalla përçmon të ëmën.</p> 
 <p><a name="an_15:21">15:21</a> Marrëzia është gëzim për atë që nuk ka mend, por njeriu që ka mend ecën drejt.</p> 
 <p><a name="an_15:22">15:22</a> Planet dështojnë ku nuk ka arsye, por realizohen atje ku ka një mori këshilltarësh.</p> 
 <p><a name="an_15:23">15:23</a> Një njeri ndjen gëzim kur mund të jap një përgjigje dhe sa e mirë është fjala që thuhet në kohën e duhur!</p> 
 <p><a name="an_15:24">15:24</a> Njeriun e matur rruga e jetës e çon lart në mënyrë që të evitojë Sheolin poshtë.</p> 
 <p><a name="an_15:25">15:25</a> Zoti do të shkatërrojë shtëpinë e krenarëve, por do t'i bëjë të qëndrueshëm kufijtë e gruas së ve.</p> 
 <p><a name="an_15:26">15:26</a> Mendimet e këqija janë të neveritshme për Zotin, por fjalët e ëmbla janë të pastra.</p> 
 <p><a name="an_15:27">15:27</a> Kush lakmon fitime vë në rrezik shtëpinë e vet, por ai që i urren dhuratat ka për të jetuar.</p> 
 <p><a name="an_15:28">15:28</a> Zemra e të drejtit mendon thellë se si duhet të përgjigjet, por goja e të pabesit vjell gjëra të këqija.</p> 
 <p><a name="an_15:29">15:29</a> Zoti u rri larg të pabesëve, por dëgjon lutjet e të drejtëve.</p> 
 <p><a name="an_15:30">15:30</a> Drita e syve gëzon zemrën, një lajm i mirë i fortëson kockat.</p> 
 <p><a name="an_15:31">15:31</a> Veshi që e dëgjon kritikën e jetës ka për të qëndruar bashkë me të urtët.</p> 
 <p><a name="an_15:32">15:32</a> Kush nuk pranon qortimin e përçmon vetë shpirtin e tij, por ai që dëgjon qortimin bëhet më i urtë.</p> 
 <p><a name="an_15:33">15:33</a> Frika e Zotit është një mësim diturie, dhe përpara lavdisë vjen përulësia.</p> 
 <p><a name="an_16:1">16:1</a> Prirjet e zemrës i përkasin njeriut, por përgjigja e gjuhës vjen nga Zoti.</p> 
 <p><a name="an_16:2">16:2</a> Të gjitha rrugët e njeriut janë të pastra në sytë e tij, por Zoti i peshon frymët.</p> 
 <p><a name="an_16:3">16:3</a> Besoja Zotit veprimet e tua dhe planet e tua do të realizohen.</p> 
 <p><a name="an_16:4">16:4</a> Zoti ka bërë çdo gjë për vete të tij, edhe të pabesin për ditën e fatkeqësisë.</p> 
 <p><a name="an_16:5">16:5</a> Ai që është zemërkrenar është i neveritshëm për Zotin; edhe sikur t'i shtrëngojë dorën një tjetri për besëlidhje, nuk ka për të mbetur pa u ndëshkuar.</p> 
 <p><a name="an_16:6">16:6</a> Me mirësinë dhe me të vërtetën padrejtësia shlyhet, dhe me frikën e Zotit njeriu largohet nga e keqja.</p> 
 <p><a name="an_16:7">16:7</a> Kur Zotit i pëlqejnë rrugët e një njeriu, ai bën që edhe armiqtë e tij të bëjnë paqe me të.</p> 
 <p><a name="an_16:8">16:8</a> Më mirë të kesh pak me drejtësi, se sa të ardhura të mëdha pa drejtësi.</p> 
 <p><a name="an_16:9">16:9</a> Zemra e njeriut programon rrugën e tij, por Zoti drejton hapat e tij.</p> 
 <p><a name="an_16:10">16:10</a> Mbi buzët e mbretit është një vendim hyjnor; gjatë gjykimit goja e tij nuk duhet të gabojë.</p> 
 <p><a name="an_16:11">16:11</a> Kandari dhe peshoret e sakta janë të Zotit, të gjitha gurët e peshës janë vepër e tij.</p> 
 <p><a name="an_16:12">16:12</a> Éshtë një gjë e neveritshme për mbretërit të bëjnë të keqen, sepse froni bëhet i qëndrueshëm me drejtësinë.</p> 
 <p><a name="an_16:13">16:13</a> Buzët e drejta u pëlqejnë mbretërve; ata e duan atë që flet drejt.</p> 
 <p><a name="an_16:14">16:14</a> Zemërimi i mbretit është si lajmëtari i vdekjes, por njeriu i urtë do ta qetësojë atë.</p> 
 <p><a name="an_16:15">16:15</a> Në dritën e fytyrës së mbretit ka jetë, dhe favori i tij është si reja e shiut të fundit.</p> 
 <p><a name="an_16:16">16:16</a> Éshtë më mirë të fitosh dituri se sa ar, dhe të fitosh mënçuri se sa argjend.</p> 
 <p><a name="an_16:17">16:17</a> Rruga kryesore e njerëzve të drejtë është të evitojnë të keqen; ai që do ta ruajë shpirtin e tij mbikqyr rrugën e tij.</p> 
 <p><a name="an_16:18">16:18</a> Përpara shkatërrimit vjen kryelartësia dhe përpara rrëzimit fryma krenare.</p> 
 <p><a name="an_16:19">16:19</a> Më mirë të kesh frymë të përulur me të mjerët se sa të ndash prenë me krenarët.</p> 
 <p><a name="an_16:20">16:20</a> Kush i kushton kujdes Fjalës do të gjejë të mirën, dhe kush i beson Zotit është i lumtur.</p> 
 <p><a name="an_16:21">16:21</a> I urti nga zemra do të quhet i matur, dhe ëmbëlsia e buzëve e shton diturinë.</p> 
 <p><a name="an_16:22">16:22</a> Mendja është një burim jete për atë që e zotëron, por budallallëku është dënimi i budallenjve.</p> 
 <p><a name="an_16:23">16:23</a> Zemra e të urtit e bën të mençur gojën e tij dhe e shton diturinë e buzëve të tij.</p> 
 <p><a name="an_16:24">16:24</a> Fjalët e ëmbla janë si një huall mjalti, ëmbëlsi për shpirtin dhe ilaç për kockat.</p> 
 <p><a name="an_16:25">16:25</a> Ka një rrugë që njeriut i duket e drejtë, por në fund ajo të nxjerr në udhët e vdekjes.</p> 
 <p><a name="an_16:26">16:26</a> Personi që lodhet, lodhet për veten e tij, sepse goja e tij e nxit.</p> 
 <p><a name="an_16:27">16:27</a> Njeriu i keq kurdis të keqen dhe mbi buzët e tij ka si një zjarr të ndezur.</p> 
 <p><a name="an_16:28">16:28</a> Njeriu i çoroditur mbjell grindje dhe ai që shpif përçan miqtë më të mirë.</p> 
 <p><a name="an_16:29">16:29</a> Njeriu i dhunës e josh shokun e vet dhe e çon nëpër një rrugë jo të mirë.</p> 
 <p><a name="an_16:30">16:30</a> Kush mbyll sytë për të kurdisur gjëra të këqija, kafshon buzët kur shkakton të keqen.</p> 
 <p><a name="an_16:31">16:31</a> Flokët e bardha janë një kurorë lavdie; atë e gjejmë në rrugën e drejtësisë.</p> 
 <p><a name="an_16:32">16:32</a> Kush nuk zemërohet shpejt vlen më tepër se një luftëtar i fortë, dhe ai që e urdhëron frymën e tij vlen më tepër se ai që mposht një qytet.</p> 
 <p><a name="an_16:33">16:33</a> Shorti hidhet që në barkun e nënës, por çdo veprim varet nga Zoti.</p> 
 <p><a name="an_17:1">17:1</a> Éshtë më mirë një copë bukë thatë me paqe se sa një shtëpi plot me kafshë të vrara me grindje.</p> 
 <p><a name="an_17:2">17:2</a> Shërbëtori që vepron me urtësi ka për të sunduar mbi të birin që e turpëron dhe do të marrë një pjesë të trashëgimisë bashkë me vëllezërit.</p> 
 <p><a name="an_17:3">17:3</a> Poçi është për argjendin dhe furra për arin, por ai që provon zemrat është Zoti.</p> 
 <p><a name="an_17:4">17:4</a> Njeriu i keq dëgjon buzët e liga, gënjeshtari dëgjon gjuhën e çoroditur.</p> 
 <p><a name="an_17:5">17:5</a> Ai që përqesh të varfërin fyen Atë që e ka krijuar; ai që kënaqet me fatkeqësinë e tjetrit nuk do të mbetet pa u ndëshkuar.</p> 
 <p><a name="an_17:6">17:6</a> Bijtë e bijve janë kurora e pleqve, dhe lavdia e bijve janë etërit e tyre.</p> 
 <p><a name="an_17:7">17:7</a> Budallait nuk i shkon një e folur e bukur, aq më pak princit nuk i shkojnë buzë gënjeshtare,</p> 
 <p><a name="an_17:8">17:8</a> Një dhuratë është një gur i çmuar në sytë e atij që e ka; ngado që kthehet, ai ia del.</p> 
 <p><a name="an_17:9">17:9</a> Kush mbulon një faj fiton dashuri, por kush i rikthehet përsëri ndan miqtë më të mirë.</p> 
 <p><a name="an_17:10">17:10</a> Një qortim depërton më thellë te njeriu me mend se sa njëqind goditje te budallai.</p> 
 <p><a name="an_17:11">17:11</a> Njeriu i keq nuk kërkon gjë tjetër veç të ngrerë krye, prandaj do të dërgohet kundër tij një lajmëtar mizor.</p> 
 <p><a name="an_17:12">17:12</a> Éshtë më mirë të takosh një harushë se cilës i kanë vjedhur këlyshët e vet se sa një budalla në marrëzinë e tij.</p> 
 <p><a name="an_17:13">17:13</a> E keqja nuk do të largohet nga shtëpia e atij që së mirës i përgjigjet me të keqen.</p> 
 <p><a name="an_17:14">17:14</a> Të fillosh një grindje është sikur t'u çelësh rrugë ujërave; prandaj ndërprite grindjen përpara se të acarohet.</p> 
 <p><a name="an_17:15">17:15</a> Ai që nxjerr të pafajshëm fajtorin dhe ai që dënon të drejtin janë që të dy të neveritshëm për Zotin.</p> 
 <p><a name="an_17:16">17:16</a> Ç'duhet paraja në duart e budallait? Mos vallë për të blerë dituri, kur ai nuk ka mend fare?</p> 
 <p><a name="an_17:17">17:17</a> Miku të do në çdo kohë, por vëllai lind për ditë të vështira.</p> 
 <p><a name="an_17:18">17:18</a> Njeriu që nuk ka mend jep dorën si garanci dhe merr zotime për të afërmin e tij.</p> 
 <p><a name="an_17:19">17:19</a> Ai që do mëkatin i do grindjet, dhe ai që ngre portën e tij kërkon rrënim.</p> 
 <p><a name="an_17:20">17:20</a> Njeriu zemërshthurur nuk gjen asnjë të mirë, dhe ai që ka gjuhën e çoroditur bie në telashe.</p> 
 <p><a name="an_17:21">17:21</a> Atij që i lind një budalla do t'i vijnë hidhërime dhe ati i një budallai nuk mund të ketë gëzim.</p> 
 <p><a name="an_17:22">17:22</a> Një zemër e gëzuar është një ilaç i mirë, por një frymë e dërrmuar i than kockat.</p> 
 <p><a name="an_17:23">17:23</a> I pabesi pranon dhurata fshehurazi për të prishur rrugët e drejtësisë.</p> 
 <p><a name="an_17:24">17:24</a> Dituria qëndron para atij që ka mend, por sytë e budallait enden deri në cepat më të largëta të dheut.</p> 
 <p><a name="an_17:25">17:25</a> Biri budalla është një burim vuajtjesh për atin e tij dhe hidhërim për atë që e ka lindur.</p> 
 <p><a name="an_17:26">17:26</a> Nuk është mirë të dënosh të drejtin, as të godasësh princat për ndershmërinë e tyre.</p> 
 <p><a name="an_17:27">17:27</a> Kush i mat fjalët e veta ka dije, dhe kush ka një shpirt të qetë është njeri i matur.</p> 
 <p><a name="an_17:28">17:28</a> Budallai, edhe kur hesht, konsiderohet i urtë dhe, kur i mban të mbyllura buzët e tij, konsiderohet i zgjuar.</p> 
 <p><a name="an_18:1">18:1</a> Kush veçohet kërkon kënaqësinë e tij dhe zemërohet kundër gjithë diturisë së vërtetë.</p> 
 <p><a name="an_18:2">18:2</a> Budallai nuk gjen kënaqësi te maturia, por vetëm në të vënit në dukje të zemrës së tij.</p> 
 <p><a name="an_18:3">18:3</a> Kur vjen i pabesi vjen edhe përçmimi dhe bashkë me humbjen e nderit vjen turpi.</p> 
 <p><a name="an_18:4">18:4</a> Fjalët e gojës së një njeriu janë ujëra të thella; burimi i diturisë është si një rrjedhë uji që shkon duke gurgulluar.</p> 
 <p><a name="an_18:5">18:5</a> Nuk është mirë të preferosh të pabesin, apo të shkaktosh humbjen e të drejtit në gjyq.</p> 
 <p><a name="an_18:6">18:6</a> Buzët e budallait të çojnë në grindje, dhe goja e tij kërkon goditje.</p> 
 <p><a name="an_18:7">18:7</a> Goja e budallait është shkatërrimi i tij dhe buzët e tij janë një lak për jetën e tij.</p> 
 <p><a name="an_18:8">18:8</a> Fjalët e shpifësit janë si një gjellë shumë e shijshme që zbret thellë në zorrë.</p> 
 <p><a name="an_18:9">18:9</a> Edhe ai që është përtac në punën e tij është vëlla i planprishësit.</p> 
 <p><a name="an_18:10">18:10</a> Emri i Zotit është një kala e fortë, tek ai turret i drejti dhe gjen siguri.</p> 
 <p><a name="an_18:11">18:11</a> Pasuria e kamësit është qyteti i tij i fortë dhe simbas mendimit të tij ajo është si një mur i lartë.</p> 
 <p><a name="an_18:12">18:12</a> Përpara shkatërrimit, zemra e njeriut ngrihet, por para lavdisë vjen përulësia.</p> 
 <p><a name="an_18:13">18:13</a> Kush jep përgjigje për një çështje para se ta ketë dëgjuar, tregon marrëzinë e tij për turp të vet.</p> 
 <p><a name="an_18:14">18:14</a> Fryma e njeriut i jep krahë në sëmundjen e tij, por kush mund ta ngrerë një frymë të demoralizuar?</p> 
 <p><a name="an_18:15">18:15</a> Zemra e njeriut të matur fiton dituri, edhe veshi i të urtëve kërkon diturinë.</p> 
 <p><a name="an_18:16">18:16</a> Dhurata e njeriut i hap rrugën dhe e çon në prani të të mëdhenjve.</p> 
 <p><a name="an_18:17">18:17</a> I pari që mbron çështjen e vet duket sikur ka të drejtë; por pastaj vjen tjetri dhe e shqyrton.</p> 
 <p><a name="an_18:18">18:18</a> Fati u jep fund grindjeve dhe i ndan të fuqishmit.</p> 
 <p><a name="an_18:19">18:19</a> Një vëlla i fyer është si një qytet i fortë; dhe grindjet janë si shulat e një kalaje.</p> 
 <p><a name="an_18:20">18:20</a> Njeriu e ngop barkun me frytin e gojës së tij, ai ngopet me prodhimin e buzëve të tij.</p> 
 <p><a name="an_18:21">18:21</a> Vdekja dhe jeta janë nën pushtetin e gjuhës; ata që e duan do të hanë frytet e saj.</p> 
 <p><a name="an_18:22">18:22</a> Kush ka gjetur grua ka gjetur një gjë të mirë dhe ka siguruar një favor nga Zoti.</p> 
 <p><a name="an_18:23">18:23</a> I varfëri flet duke u lutur, kurse i pasuri përgjigjet me ashpërsi.</p> 
 <p><a name="an_18:24">18:24</a> Njeriu që ka shumë miq duhet gjithashtu të tregohet mik, por është një mik që është më i lidhur se një vëlla.</p> 
 <p><a name="an_19:1">19:1</a> Éshtë më i mirë një i varfër që ecën në ndershmërinë e tij se sa ndonjë që është i çoroditur nga buzët dhe që është budalla.</p> 
 <p><a name="an_19:2">19:2</a> Përveç kësaj nuk është mirë që një shpirt të jetë pa dije; kush ecën me hapa të shpejta gabon rrugë.</p> 
 <p><a name="an_19:3">19:3</a> Budallallëku i njeriut e bën rrugën e tij të rrëshqitshme dhe zemra e tij pezmatohet kundër Zotit.</p> 
 <p><a name="an_19:4">19:4</a> Pasuritë sigurojnë një numër të madh miqsh, por i varfëri ndahet nga vet miku i tij.</p> 
 <p><a name="an_19:5">19:5</a> Dëshmitari i rremë nuk do të mbetet pa u ndëshkuar dhe ai që thotë gënjeshtra nuk do të ketë shpëtim.</p> 
 <p><a name="an_19:6">19:6</a> Të shumtë janë ata që kërkojnë favorin e princit dhe të gjithë janë miq të atij që bën dhurata.</p> 
 <p><a name="an_19:7">19:7</a> Të gjithë vëllezërit e të varfërit e urrejnë atë, aq më tepër largohen prej tij miqtë e vet. Ai mund t'u shkojë pas me fjalë, por ata nuk gjenden më.</p> 
 <p><a name="an_19:8">19:8</a> Kush fiton mënçuri do vetë jetën e tij dhe ai që mbetet i matur do të gjejë të mirën.</p> 
 <p><a name="an_19:9">19:9</a> Dëshmitari i rremë nuk do të mbetet pa u ndëshkuar, dhe ai që thotë gënjeshtra do të humbasë.</p> 
 <p><a name="an_19:10">19:10</a> Të jetuarit në kënaqësi nuk i shkon budallait, dhe aq më pak një shërbëtori të sundojë mbi princat.</p> 
 <p><a name="an_19:11">19:11</a> Mënçuria e bën njeriun të mos rrëmbehet shpejt nga zemërimi dhe është në lavdinë e tij t'i kapërcejë fyerjet.</p> 
 <p><a name="an_19:12">19:12</a> Zemërimi i mbretit është si ulërima e një luani, por favori i tij është si vesa mbi bar.</p> 
 <p><a name="an_19:13">19:13</a> Një bir budalla është një fatkeqësi për të atin, dhe grindjet e vazhdueshme të bashkëshortes së tij janë si një e pikuar e vazhdueshme.</p> 
 <p><a name="an_19:14">19:14</a> Shtëpia dhe pasuritë janë trashëgimi nga etërit, por një bashkëshorte e mënçur vjen nga Zoti.</p> 
 <p><a name="an_19:15">19:15</a> Përtacia të bën të biesh në një gjumë të thellë dhe njeriu i plogët do të vuajë nga uria.</p> 
 <p><a name="an_19:16">19:16</a> Kush respekton urdhërimin ruan jetën e tij, por ai që lë pas dore sjelljen e tij ka për të vdekur.</p> 
 <p><a name="an_19:17">19:17</a> Ai që ka mëshirë për të varfërin i jep hua Zotit, i cili do t'ia kthejë ato që i ka dhënë.</p> 
 <p><a name="an_19:18">19:18</a> Ndëshko birin tënd sa ka shpresë, por mos u shty deri sa të shkaktosh vdekjen e tij.</p> 
 <p><a name="an_19:19">19:19</a> Njeriu shumë gjaknxehtë duhet të ndëshkohet si pasojë e kësaj, sepse po nuk u ndëshkua, ai do të bëhet edhe më tepër gjaknxehtë.</p> 
 <p><a name="an_19:20">19:20</a> Dëgjo këshillën dhe prano mësimet, që ti të bëhesh i urtë për kusurin e ditëve të tua.</p> 
 <p><a name="an_19:21">19:21</a> Ka shumë plane në zemrën e njeriut, por vetëm plani i Zotit do të mbetet i pandryshuar.</p> 
 <p><a name="an_19:22">19:22</a> Ajo që dëshiron njeriu është mirësia dhe një i varfër vlen më tepër se një gënjeshtar.</p> 
 <p><a name="an_19:23">19:23</a> Frika e Zotit të çon në jetë; kush e ka do të mbetet i ngopur dhe nuk do të preket nga asnjë e keqe.</p> 
 <p><a name="an_19:24">19:24</a> Përtaci e zhyt dorën e tij në pjatë, por nuk arrin as ta çojë në gojë.</p> 
 <p><a name="an_19:25">19:25</a> Godite tallësin dhe njeriu i thjeshtë do të bëhet mëndjehollë; qorto atë që ka mend dhe ai do të fitojë dituri.</p> 
 <p><a name="an_19:26">19:26</a> Kush përdor dhunë me të atin dhe dëbon nënen e tij, është një faqenxirë dhe me turp.</p> 
 <p><a name="an_19:27">19:27</a> Biri im, mos dëgjo më mësimet, dhe do të largohesh nga fjalët e diturisë.</p> 
 <p><a name="an_19:28">19:28</a> Dëshmitari i lig tallet me drejtësinë dhe goja e të pabesëve gëlltit padrejtësinë.</p> 
 <p><a name="an_19:29">19:29</a> Ndëshkimet janë përgatitur për tallësit dhe goditjet për kurrizin e budallenjve.</p> 
 <p><a name="an_20:1">20:1</a> Vera është tallëse, pija dehëse është e turbullt dhe kush jepet pas tyre nuk është i urtë.</p> 
 <p><a name="an_20:2">20:2</a> Frika e mbretit është si ulërima e luanit; kush ia nxit zemërimin mëkaton kundër vetë jetës së vet.</p> 
 <p><a name="an_20:3">20:3</a> Éshtë një lavdi për njeriun t'u shmanget grindjeve, por çdo budalla përzihet në to.</p> 
 <p><a name="an_20:4">20:4</a> Përtaci nuk lëron për shkak të të ftohtit; për pasojë do të lypë në kohën e vjeljeve, por nuk do të ketë asgjë.</p> 
 <p><a name="an_20:5">20:5</a> Këshilla në zemrën e njeriut është si uji i thellë, por njeriu me mend do të dijë të mbushë nga ai ujë.</p> 
 <p><a name="an_20:6">20:6</a> Shumë njerëz shpallin mirësinë e tyre; por kush mund të gjejë një njeri besnik?</p> 
 <p><a name="an_20:7">20:7</a> I drejti ecën në ndershmërinë e tij; bijtë e tij do të bekohen pas atij.</p> 
 <p><a name="an_20:8">20:8</a> Një mbret që ulet mbi fronin e gjyqit davarit me vështrimin e tij çdo të keqe.</p> 
 <p><a name="an_20:9">20:9</a> Kush mund të thotë: "Pastrova zemrën time, jam i pastruar nga mëkati im"?</p> 
 <p><a name="an_20:10">20:10</a> Peshimi i dyfishtë dhe matja e dyfishtë janë që të dyja gjëra të neveritshme për Zotin.</p> 
 <p><a name="an_20:11">20:11</a> Edhe fëmija me veprimet e tij tregon në se ajo që bën është e pastër dhe e ndershme.</p> 
 <p><a name="an_20:12">20:12</a> Veshin që dëgjon dhe syrin që sheh i ka bërë që të dy Zoti.</p> 
 <p><a name="an_20:13">20:13</a> Mos e duaj gjumin që të mos varfërohesh; mbaji sytë hapur dhe do të kesh bukë sa të ngopesh.</p> 
 <p><a name="an_20:14">20:14</a> "Éshtë i keq, është i keq", thotë blerësi; por mbasi ai ka ikur, lavdërohet për blerjen.</p> 
 <p><a name="an_20:15">20:15</a> Ka flori dhe margaritarë të shumtë, por buzët e pasura me dije janë një xhevahir i çmuar.</p> 
 <p><a name="an_20:16">20:16</a> Merr rroben e atij që është bërë garant për një të huaj, dhe mbaje si peng për gruan e huaj.</p> 
 <p><a name="an_20:17">20:17</a> Buka e nxjerrë me hile është e ëmbël për njeriun, por pastaj goja e tij do të mbushet me zaje.</p> 
 <p><a name="an_20:18">20:18</a> Planet bëhen të qëndrueshme nga këshilla; prandaj bëje luftën me këshilla të urta.</p> 
 <p><a name="an_20:19">20:19</a> Ai që shkon poshtë e lart duke përfolur tregon sekretet; prandaj mos u shoqëro me atë që flet tepër.</p> 
 <p><a name="an_20:20">20:20</a> Atij që mallkon të atin dhe të ëmën, llamba do t'i shuhet në terrin më të madh.</p> 
 <p><a name="an_20:21">20:21</a> Trashëgimia e fituar me nxitim në fillim, nuk do të bekohet në fund.</p> 
 <p><a name="an_20:22">20:22</a> Mos thuaj: "Do t'i përgjigjem së keqes me të keqen"; ki shpresë te Zoti dhe ai do të të shpëtojë.</p> 
 <p><a name="an_20:23">20:23</a> Peshimi i dyfishtë është i neveritshëm për Zotin dhe peshorja e pasaktë nuk është një gjë e mirë.</p> 
 <p><a name="an_20:24">20:24</a> Hapat e njeriut vijnë nga Zoti; si mund ta njohë, pra, njeriu rrugën e vet?</p> 
 <p><a name="an_20:25">20:25</a> Éshtë një kurth për njeriun të marrë një zotim pa e matur mirë dhe, mbasi ta ketë marrë, të mendohet.</p> 
 <p><a name="an_20:26">20:26</a> Një mbret i urtë i shpartallon njerëzit e këqij dhe kalon mbi ta rrotën.</p> 
 <p><a name="an_20:27">20:27</a> Shpirti i njeriut është llamba e Zotit, që vëzhgon tërë skutat më të fshehta të zemrës.</p> 
 <p><a name="an_20:28">20:28</a> Mirësia dhe besnikëria ruajnë mbretin; ai e bën të qëndrueshëm fronin e tij me anë të mirësisë.</p> 
 <p><a name="an_20:29">20:29</a> Lavdia e të rinjve është forca e tyre, nderi i pleqve janë thinjat e tyre.</p> 
 <p><a name="an_20:30">20:30</a> Të rrahurat që lënë plagë të thella e heqin të keqen, ashtu si goditjet që vijnë në pjesën më të brendshme të zorrëve.</p> 
 <p><a name="an_21:1">21:1</a> Zemra e mbretit në duart e Zotit është si rrjedhat e ujit; atë e drejton ngado që do ai.</p> 
 <p><a name="an_21:2">21:2</a> Çdo rrugë e njeriut është e drejtë në sytë e tij, por Zoti i peshon zemrat.</p> 
 <p><a name="an_21:3">21:3</a> Të zbatosh drejtësinë dhe paanësinë është një gjë që i pëlqen Zotit më shumë se flijimi.</p> 
 <p><a name="an_21:4">21:4</a> Sytë krenarë dhe një zemër kryelartë, që janë llamba e të pabesëve, janë mëkat.</p> 
 <p><a name="an_21:5">21:5</a> Synimet e njeriut të kujdesshëm çojnë me siguri në bollëk, por ai që ngutet do të bjerë me siguri në varfëri.</p> 
 <p><a name="an_21:6">21:6</a> Të përftosh thesare me një gjuhë gënjeshtare është një kotësi kalimtare e atij që kërkon vdekjen.</p> 
 <p><a name="an_21:7">21:7</a> Dhuna e të pabesëve merr tutje, sepse ata nuk pranojnë të zbatojnë drejtësinë.</p> 
 <p><a name="an_21:8">21:8</a> Rruga e njeriut të fajshëm është dredha-dredha, por njeriu i drejtë vepron ndershmërisht.</p> 
 <p><a name="an_21:9">21:9</a> Éshtë më mirë të banosh mbi qoshen e një çatie se sa në një shtëpi bashkë me një grua grindavece.</p> 
 <p><a name="an_21:10">21:10</a> Shpirti i të pabesit dëshiron të keqen; as shoku i tij nuk gjen mëshirë në sytë e tij.</p> 
 <p><a name="an_21:11">21:11</a> Kur tallësi ndëshkohet, i thjeshti bëhet i urtë; por kur i urti mësohet ai fiton dije.</p> 
 <p><a name="an_21:12">21:12</a> I drejti vëren me kujdes shtëpinë e të pabesit dhe përmbys të pabesët, sepse janë të këqij.</p> 
 <p><a name="an_21:13">21:13</a> Kush mbyll veshin ndaj britmës së të varfërit, do të bërtasë edhe ai, por nuk do të ketë përgjigje.</p> 
 <p><a name="an_21:14">21:14</a> Një dhuratë që bëhet fshehtas e fashit zemërimin dhe një dhuratë që jepet nën dorë qetëson zemërimin e fortë.</p> 
 <p><a name="an_21:15">21:15</a> Të bësh atë që është e drejtë është një gëzim për të drejtin, por është një rrënim për ata që kryejnë paudhësi.</p> 
 <p><a name="an_21:16">21:16</a> Njeriu që largohet nga rruga e maturisë ka për të banuar në kuvendin e të vdekurve.</p> 
 <p><a name="an_21:17">21:17</a> Ai që i do qejfet do të jetë në varfëri, ai që e do verën dhe vajin nuk do të pasurohet.</p> 
 <p><a name="an_21:18">21:18</a> I pabesi do t'i shërbejë si shpërblim të drejtit; dhe i paudhi në vend të njerëzve të drejtë.</p> 
 <p><a name="an_21:19">21:19</a> Éshtë më mirë të banosh në një shkretëtirë se sa me një grua grindavece dhe ngacmuese.</p> 
 <p><a name="an_21:20">21:20</a> Në shtëpinë e të urtit ka një thesar të çmuar dhe vaj, por njeriu budalla i bën të gjitha rrush e kumbulla.</p> 
 <p><a name="an_21:21">21:21</a> Kush ndjek drejtësinë dhe dhembshurinë ka për të gjetur jetën, drejtësinë dhe lavdinë.</p> 
 <p><a name="an_21:22">21:22</a> I urti ngjitet në qytetin e njerëzve të fortë dhe rrëzon forcën në të cilën kishte besim.</p> 
 <p><a name="an_21:23">21:23</a> Kush ruan gojën dhe gjuhën e tij mbron jetën e tij nga fatkeqësitë.</p> 
 <p><a name="an_21:24">21:24</a> Emri i krenarit pa cipë është: "tallës"; ai çdo gjë e bën me një mburrje të tepruar.</p> 
 <p><a name="an_21:25">21:25</a> Dëshirat e përtacit e vrasin atë, sepse duart e tij nuk pranojnë të punojnë.</p> 
 <p><a name="an_21:26">21:26</a> Ai dëshiron me zjarr tërë ditën, por i drejti dhuron duke mos refuzuar kurrë.</p> 
 <p><a name="an_21:27">21:27</a> Flijimi i të pabesit është gjë e neveritshme, aq më tepër në rast se e ofron me qëllim të keq.</p> 
 <p><a name="an_21:28">21:28</a> Dëshmitari i rremë do të vdesë, por njeriu që e dëgjon do të mund të flasë gjithnjë.</p> 
 <p><a name="an_21:29">21:29</a> I pabesi e fortëson fytyrën e tij, por njeriu i drejtë e bën të qëndrueshme rrugën e tij.</p> 
 <p><a name="an_21:30">21:30</a> Nuk ka as dituri, as zgjuarësi dhe as këshillë kundër Zotit.</p> 
 <p><a name="an_21:31">21:31</a> Kali është gati për ditën e betejës, por fitorja i përket Zotit.</p> 
 <p><a name="an_22:1">22:1</a> Një nam i mirë është më i pëlqyeshëm se pasuritë e mëdha, dhe hiri është më i pëlqyeshëm se argjendi dhe ari.</p> 
 <p><a name="an_22:2">22:2</a> I pasuri dhe i varfëri kanë këtë të përbashkët: të dy i ka bërë Zoti.</p> 
 <p><a name="an_22:3">22:3</a> Njeriu i matur e shikon të keqen dhe fshihet; por njerëzit naivë shkojnë tutje dhe dënohen.</p> 
 <p><a name="an_22:4">22:4</a> Çmimi i përvujtërisë është frika e Zotit, pasuria, lavdia dhe jeta.</p> 
 <p><a name="an_22:5">22:5</a> Ferra dhe leqe gjenden në udhën e të çoroditurit; kush kujdeset për jetën e vet rri larg tyre.</p> 
 <p><a name="an_22:6">22:6</a> Mësoji fëmijës rrugën që duhet të ndjekë, dhe ai nuk do të largohet prej saj edhe kur të plaket.</p> 
 <p><a name="an_22:7">22:7</a> I pasuri sundon mbi të varfërit, dhe huamarrësi është skllav i huadhënësit.</p> 
 <p><a name="an_22:8">22:8</a> Kush mbjell padrejtësi ka për të korrur telashe dhe shufra e zemërimit të tij do të asgjesohet.</p> 
 <p><a name="an_22:9">22:9</a> Njeriu me sy dashamirës do të bekohet, sepse i jep bukë të varfërit.</p> 
 <p><a name="an_22:10">22:10</a> Përzëre tallësin dhe grindjet do të ikin bashkë me të; po, grindjet dhe fyerjet do të pushojnë.</p> 
 <p><a name="an_22:11">22:11</a> Kush e do pastërtinë e zemrës dhe ka hir mbi buzët do ta ketë shok mbretin.</p> 
 <p><a name="an_22:12">22:12</a> Sytë e Zotit ruajnë dijen, por ai i bën të kota fjalët e të pabesit.</p> 
 <p><a name="an_22:13">22:13</a> Përtaci thotë: "Jashtë ka një luan; do të vritem rrugës".</p> 
 <p><a name="an_22:14">22:14</a> Goja e gruas që shkel kurorën është një gropë e thellë; ai që ka zemëruar Zotin do të bjerë në të.</p> 
 <p><a name="an_22:15">22:15</a> Marrëzia lidhet me zemrën e fëmijës, por shufra e korrigjimit do ta largojë prej saj.</p> 
 <p><a name="an_22:16">22:16</a> Ai që shtyp të varfërin për t'u pasuruar dhe ai që i jep të pasurit, me siguri do të varfërohet.</p> 
 <p><a name="an_22:17">22:17</a> Vëru veshin dhe dëgjo fjalët e të urtëve, dhe jepja zemrën dijes sime.</p> 
 <p><a name="an_22:18">22:18</a> sepse për ty do të jetë e këndshme t'i ruash në intimitetin tënd dhe t'i kesh të gjitha gati mbi buzët e tua.</p> 
 <p><a name="an_22:19">22:19</a> Me qëllim që besimin tënd ta kesh te Zoti, sot të kam mësuar, po, pikërisht ty.</p> 
 <p><a name="an_22:20">22:20</a> A nuk të kam shkruar në të kaluarën aforizma që kanë të bëjnë me këshillimin dhe diturinë,</p> 
 <p><a name="an_22:21">22:21</a> në mënyrë që të njohësh sigurinë e fjalëve të së vërtetës, me qëllim që t'u përgjigjesh me fjalë të vërteta atyre që të dërgojnë?</p> 
 <p><a name="an_22:22">22:22</a> Mos e vidh të varfërin, sepse është i varfër, dhe mos e shtyp të mjerin te porta,</p> 
 <p><a name="an_22:23">22:23</a> sepse Zoti do të mbrojë çështjen e tyre dhe do t'u heqë jetën atyre që i kanë zhveshur.</p> 
 <p><a name="an_22:24">22:24</a> Mos lidh miqësi me njeriun zemërak dhe mos u shoqëro me njeriun idhnak,</p> 
 <p><a name="an_22:25">22:25</a> që të mos mësosh rrugët e tij dhe të mos gjesh një kurth për shpirtin tënd.</p> 
 <p><a name="an_22:26">22:26</a> Mos u bëj si ata që japin dorën si garanci, që bëhen garant për borxhet e të tjerëve.</p> 
 <p><a name="an_22:27">22:27</a> Në qoftë se nuk ke asgjë me se të paguash, pse duhet të të heqë shtratin poshtë vetes?</p> 
 <p><a name="an_22:28">22:28</a> Mos e luaj kufirin e vjetër, të vendosur nga etërit e tu.</p> 
 <p><a name="an_22:29">22:29</a> A ke parë një njeri të papërtueshëm në punën e tij? Ai do të paraqitet në prani të mbretit dhe nuk do të qëndrojë para njerëzve të humbur.</p> 
 <p><a name="an_23:1">23:1</a> Kur ulesh të hash me një mbret, shiko me kujdes atë që ke përpara;</p> 
 <p><a name="an_23:2">23:2</a> dhe vër një thikë në grykë, po të jetë se ke oreks të madh.</p> 
 <p><a name="an_23:3">23:3</a> Mos dëshiro gjellët e tij të mrekullueshme, sepse janë një ushqim mashtrues.</p> 
 <p><a name="an_23:4">23:4</a> Mos u lodh për t'u pasuruar, hiq dorë nga qëllimi yt.</p> 
 <p><a name="an_23:5">23:5</a> A do t'i fiksosh sytë e tu mbi atë që po zhduket? Sepse pasuria me siguri do të vërë fletë si një shqiponjë që fluturon drejt qiellit.</p> 
 <p><a name="an_23:6">23:6</a> Mos ha bukën e atij që ka syrin e keq dhe mos dëshiro ushqimet e tij të shijshme;</p> 
 <p><a name="an_23:7">23:7</a> sepse, ashtu si mendon në zemër të tij, ashtu është ai; "Ha dhe pi"!, do të thotë, por zemra e tij nuk është me ty.</p> 
 <p><a name="an_23:8">23:8</a> Do të vjellësh kafshatën që ke ngrënë dhe do të harxhosh kot fjalët e tua të ëmbla.</p> 
 <p><a name="an_23:9">23:9</a> Mos i drejto fjalën budallait, sepse ai do të përçmojë mençurinë e ligjëratës sate.</p> 
 <p><a name="an_23:10">23:10</a> Mos e luaj kufirin e vjetër dhe mos hyr në arat e jetimëve,</p> 
 <p><a name="an_23:11">23:11</a> sepse Hakmarrësi i tyre është i fuqishëm; ai do të mbrojë çështjen e tyre kundër teje.</p> 
 <p><a name="an_23:12">23:12</a> Kushtoja zemrën tënde mësimeve dhe veshët e tu fjalëve të diturisë.</p> 
 <p><a name="an_23:13">23:13</a> Mos ia kurse korrigjimin fëmijës; edhe sikur ta rrahësh me thupër, ai nuk do të vdesë;</p> 
 <p><a name="an_23:14">23:14</a> do ta rrahësh me thupër, por do të shpëtosh shpirtin e tij nga Sheoli.</p> 
 <p><a name="an_23:15">23:15</a> Biri im, në se zemra jote është e urtë, edhe zemra ime do të ngazëllojë;</p> 
 <p><a name="an_23:16">23:16</a> zemra ime do të ngazëllojë, kur buzët e tua do të thonë gjëra të drejta.</p> 
 <p><a name="an_23:17">23:17</a> Zemra jote mos i pastë zili mëkatarët, por vazhdoftë gjithnjë në frikën e Zotit;</p> 
 <p><a name="an_23:18">23:18</a> sepse ka një të ardhme, dhe shpresa jote nuk do të shkatërrohet.</p> 
 <p><a name="an_23:19">23:19</a> Dëgjo, biri im, ji i urtë, dhe drejtoje zemrën në rrugën e drejtë.</p> 
 <p><a name="an_23:20">23:20</a> Mos rri me ata që pijnë verë as me grykësit dhe mishngrënësit;</p> 
 <p><a name="an_23:21">23:21</a> sepse pijaneci dhe grykësi do të varfërohen dhe gjumashi do të vishet me lecka.</p> 
 <p><a name="an_23:22">23:22</a> Dëgjo atin tënd që të ka pjellë dhe mos e përçmo nënën tënde kur të jetë plakë.</p> 
 <p><a name="an_23:23">23:23</a> Bli të vërtetën dhe mos e shit, fito dituri, njohuri dhe gjykim.</p> 
 <p><a name="an_23:24">23:24</a> Babai i të drejtit do të gëzohet shumë; kush ka lindur një të urtë do t'ia ndjejë gëzimin.</p> 
 <p><a name="an_23:25">23:25</a> Le të gëzohet ati yt dhe nëna jote dhe le të gëzohet ajo që të ka lindur.</p> 
 <p><a name="an_23:26">23:26</a> Biri im, më jep zemrën tënde, dhe sytë e tu gjetshin gëzim në rrugët e mia.</p> 
 <p><a name="an_23:27">23:27</a> Sepse prostituta është një gropë e thellë dhe gruaja e tjetërkujt një pus i ngushtë.</p> 
 <p><a name="an_23:28">23:28</a> Edhe ajo rri në pritë si një vjedhës dhe rrit midis njerëzve numrin e atyre që janë jo besnikë.</p> 
 <p><a name="an_23:29">23:29</a> Për cilin janë "ah-ët", për cilin "obobo-të"? Për cilin grindjet, për cilin vajtimet? Për cilin plagët pa shkak? Për cilin sytë e skuqur?</p> 
 <p><a name="an_23:30">23:30</a> Për ata që ndalen gjatë pranë verës, për ata që kërkojnë verë të droguar.</p> 
 <p><a name="an_23:31">23:31</a> Mos e shiko verën kur kuqëlon, kur rrëzëllen në kupë dhe shkon poshtë aq lehtë!</p> 
 <p><a name="an_23:32">23:32</a> Në fund ajo kafshon si një gjarpër dhe shpon si një kuçedër.</p> 
 <p><a name="an_23:33">23:33</a> Sytë e tu kanë për të parë gjëra të çuditshme dhe zemra jote do të thotë gjëra të çoroditura.</p> 
 <p><a name="an_23:34">23:34</a> Do të jesh si ai që gjendet në mes të detit, si ai që bie të flerë në majë të direkut të anijes.</p> 
 <p><a name="an_23:35">23:35</a> Do të thuash: "Më kanë rrahur, por nuk më kanë bërë keq; më kanë goditur, por nuk e kam vënë re. Kur të zgjohem, do të kthehem t'i kërkoj përsëri!".</p> 
 <p><a name="an_24:1">24:1</a> Mos i ki zili njerëzit e këqij dhe mos dëshiro të rrish me ta,</p> 
 <p><a name="an_24:2">24:2</a> sepse zemra e tyre mendon për grabitje dhe buzët e tyre thonë se do të bëjnë të keqen.</p> 
 <p><a name="an_24:3">24:3</a> Shtëpia ndërtohet me dituri dhe bëhet e qëndrueshme me maturi.</p> 
 <p><a name="an_24:4">24:4</a> Me dijen mbushen dhomat me lloj-lloj të mirash të çmueshme dhe të pëlqyeshme.</p> 
 <p><a name="an_24:5">24:5</a> Njeriu i urtë është plot forcë, dhe njeriu që ka dituri e rrit fuqinë e tij.</p> 
 <p><a name="an_24:6">24:6</a> Sepse me këshilla të urta do të mund të bësh luftën tënde, dhe në numrin e madh të këshilltarëve është fitorja.</p> 
 <p><a name="an_24:7">24:7</a> Dituria është shumë e lartë për budallanë; ai nuk e hap kurrë gojën te porta e qytetit.</p> 
 <p><a name="an_24:8">24:8</a> Kush mendon të bëjë keq do të quhet mjeshtër intrigash.</p> 
 <p><a name="an_24:9">24:9</a> Synimi i pamend është mëkat dhe tallësi është një neveri për njerëzit.</p> 
 <p><a name="an_24:10">24:10</a> Po të mos kesh guxim ditën e fatkeqësisë, forca jote është shumë e pakët.</p> 
 <p><a name="an_24:11">24:11</a> Çliro ata që i tërheqin drejt vdekjes dhe mbaji ata që po i çojnë në thertore.</p> 
 <p><a name="an_24:12">24:12</a> Po të thuash: "Ja, ne nuk e dinim", ai që peshon zemrat a nuk e shikon? Ai që ruan shpirtin tënd nuk e di vallë? Ai do t'i japë secilit simbas veprave të tij.</p> 
 <p><a name="an_24:13">24:13</a> Biri im, ha mjaltin sepse është i mirë; një huall mjalti do të jetë i ëmbël për shijen tënde.</p> 
 <p><a name="an_24:14">24:14</a> Kështu do të jetë njohja e diturisë për shpirtin tënd. Në rast se e gjen, do të ketë një të ardhme dhe shpresa jote nuk do të shkatërrohet.</p> 
 <p><a name="an_24:15">24:15</a> O i pabesë, mos ngre kurthe kundër banesës së njeriut të drejtë, mos shkatërro vendin ku ai pushon,</p> 
 <p><a name="an_24:16">24:16</a> sepse i drejti bie shtatë herë dhe ngrihet, kurse të pabesët përmbysen në fatkeqësi.</p> 
 <p><a name="an_24:17">24:17</a> Kur armiku yt bie, mos u gëzo; kur është shtrirë për tokë, zemra jote të mos gëzohet,</p> 
 <p><a name="an_24:18">24:18</a> me qëllim që Zoti të mos shikojë dhe të mos i vijë keq, dhe të mos largojë prej tij zemërimin e vet.</p> 
 <p><a name="an_24:19">24:19</a> Mos u zemëro për shkak të atyre që bëjnë të keqen dhe mos i ki smirë të pabesët,</p> 
 <p><a name="an_24:20">24:20</a> sepse nuk do të ketë të ardhme për të keqin; llamba e të pabesëve do të fiket.</p> 
 <p><a name="an_24:21">24:21</a> Biri im, ki frikë nga Zoti dhe nga mbreti; mos u bashko me ata që duan të ndryshojnë;</p> 
 <p><a name="an_24:22">24:22</a> mjerimi i tyre do të vijë papritmas, dhe shkatërrimin e të dy palëve kush e njeh?</p> 
 <p><a name="an_24:23">24:23</a> Edhe këto gjëra janë për të urtit. Nuk është mirë të kesh preferenca personale në gjykim.</p> 
 <p><a name="an_24:24">24:24</a> Ai që i thotë të pabesit: "Ti je i drejtë", do të mallkohet nga popujt dhe kombet do ta nëmin.</p> 
 <p><a name="an_24:25">24:25</a> Por ata që e qortojnë të pabesin do të gjejnë kënaqësi dhe mbi ta do të zbresin bekimet më të mira.</p> 
 <p><a name="an_24:26">24:26</a> Ai që jep një përgjigje të drejtë jep një të puthur mbi buzët.</p> 
 <p><a name="an_24:27">24:27</a> Vër në vijë punët e tua të jashtme, vër në rregull arat e tua dhe pastaj ndërto shtëpinë tënde.</p> 
 <p><a name="an_24:28">24:28</a> Mos dëshmo pa arsye kundër të afërmit tënd dhe mos gënje me buzët e tua.</p> 
 <p><a name="an_24:29">24:29</a> Mos thuaj: "Ashtu si ma bëri mua, kështu do t'ia bëj edhe unë; do t'ia kthej simbas sjelljes së tij".</p> 
 <p><a name="an_24:30">24:30</a> Kalova pranë arës së përtacit dhe pranë vreshtit të njeriut që s'ka mend;</p> 
 <p><a name="an_24:31">24:31</a> dhe ja, kudo rriteshin ferrat, ferrishtet e zinin tokën dhe muri prej gurësh ishte shembur.</p> 
 <p><a name="an_24:32">24:32</a> Duke parë këtë, u mendova me kujdes; nga sa pashë nxora një mësim:</p> 
 <p><a name="an_24:33">24:33</a> të flesh pak, të dremitësh pak, të rrish pak me duar në ije për të pushuar;</p> 
 <p><a name="an_24:34">24:34</a> kështu varfëria jote do të vijë si një vjedhës dhe skamja jote si një njeri i armatosur.</p> 
 <p><a name="an_25:1">25:1</a> Edhe këto janë fjalë të urta të Salomonit, të transkriptuara nga njerëzit e Ezekias, mbretit të Judës.</p> 
 <p><a name="an_25:2">25:2</a> Éshtë lavdi e Perëndisë të fshehësh një gjë, por është lavdi e mbretërve ta hetosh atë.</p> 
 <p><a name="an_25:3">25:3</a> Qiejtë për lartësinë e tyre, toka për thellësinë e saj dhe zemra e mbretërve janë të panjohshëm.</p> 
 <p><a name="an_25:4">25:4</a> Hiq zgjyrën nga argjendi dhe ka për të dalë një enë për argjendarin.</p> 
 <p><a name="an_25:5">25:5</a> Largo të pabesin nga prania e mbretit dhe froni i tij do të bëhet i qëndrueshëm në drejtësi.</p> 
 <p><a name="an_25:6">25:6</a> Mos u përlëvdo në prani të mbretit dhe mos zër vendin e njerëzve të mëdhenj,</p> 
 <p><a name="an_25:7">25:7</a> sepse është më mirë të thuhet: "Ngjitu këtu lart", se sa të të ulin përpara princit, që sytë e tu kanë parë.</p> 
 <p><a name="an_25:8">25:8</a> Mos bëj padi me tepër nxitim, sepse në fund nuk do të dish çfarë të bësh, kur i afërmi yt do të të ketë bërë me turp.</p> 
 <p><a name="an_25:9">25:9</a> Diskutoje padinë tënde kundër të afërmit tënd, por mos e zbulo sekretin e një tjetri,</p> 
 <p><a name="an_25:10">25:10</a> me qëllim që ai që të dëgjon të mos të të diskreditojë dhe nami yt të njolloset për gjithnjë.</p> 
 <p><a name="an_25:11">25:11</a> Një fjalë e thënë në kohën e duhur është si molla të arta mbi një enë argjendi.</p> 
 <p><a name="an_25:12">25:12</a> Për një vesh të bindur, një i urtë që qorton është si një vath i artë, një zbukurim prej ari të kulluar.</p> 
 <p><a name="an_25:13">25:13</a> Një lajmëtar besnik është, për ata që e dërgojnë, si freskia e borës në kohën e korrjes, sepse ai e freskon shpirtin e zotit të tij.</p> 
 <p><a name="an_25:14">25:14</a> Ai që mburret duke gënjyer se ka bërë një dhuratë është si retë dhe era pa shi.</p> 
 <p><a name="an_25:15">25:15</a> Me durimin i mbushet mendja një princi dhe gjuha e ëmbël thyen kockat.</p> 
 <p><a name="an_25:16">25:16</a> Në rast se gjen mjaltë, ha aq sa të mjafton, me qëllim që të mos dendesh dhe pastaj të vjellësh.</p> 
 <p><a name="an_25:17">25:17</a> Shko rrallë në shtëpinë e të afërmit tënd, që ai të mos mërzitet me ty sa të të urrejë.</p> 
 <p><a name="an_25:18">25:18</a> Njeriu që deponon gënjeshtra kundër të afërmit të tij është si një topuz, një shpatë dhe një shigjetë e mprehtë.</p> 
 <p><a name="an_25:19">25:19</a> Besimi te një njeri i pabesë ditën e fatkeqësisë është si një dhëmb i thyer dhe një këmbë e ndrydhur.</p> 
 <p><a name="an_25:20">25:20</a> Kush i këndon këngë një zemre të pikëlluar është si ai që heq rrobat e tij në një ditë të ftohtë dhe si uthulla mbi sodën.</p> 
 <p><a name="an_25:21">25:21</a> Në qoftë se armiku yt ka uri, jepi bukë për të ngrënë, dhe në se ka etje, jepi ujë për të pirë,</p> 
 <p><a name="an_25:22">25:22</a> sepse kështu do të grumbullosh thëngjij mbi kokën e tij, dhe Zoti do të të shpërblejë.</p> 
 <p><a name="an_25:23">25:23</a> Era e veriut sjell shiun, dhe gjuha që shpif tinëz e bën fytyrën të indinjuar.</p> 
 <p><a name="an_25:24">25:24</a> Éshtë më mirë të banosh në cep të një çatie se sa në një shtëpi bashkë me një grua grindavece.</p> 
 <p><a name="an_25:25">25:25</a> Një lajm i mirë nga një vend i largët është si ujë i freskët për një njeri të lodhur dhe të etur.</p> 
 <p><a name="an_25:26">25:26</a> I drejti që dridhet përpara të pabesit është si një burim i turbullt dhe një pus i ndotur.</p> 
 <p><a name="an_25:27">25:27</a> Të hash shumë mjaltë nuk është mirë, dhe të kërkosh lavdinë tënde nuk është lavdi.</p> 
 <p><a name="an_25:28">25:28</a> Njeriu që nuk di të frenojë zemërimin e tij është si një qytet i shkrehur pa mure.</p> 
 <p><a name="an_26:1">26:1</a> Ashtu si bora nuk i shkon verës as shiu të korrave, kështu nuk i shkon lavdia budallait.</p> 
 <p><a name="an_26:2">26:2</a> Ashtu si harabeli fluturon andej e këtej dhe dallëndyshja fluturon, kështu mallkimi pa arsye nuk ka efekt.</p> 
 <p><a name="an_26:3">26:3</a> Kamxhiku për kalin, kapistra për gomarin dhe shkopi për kurrizin e budallenjve.</p> 
 <p><a name="an_26:4">26:4</a> Mos iu përgjegj budallait simbas budallallëkut të tij, që të mos bëhesh edhe ti si ai.</p> 
 <p><a name="an_26:5">26:5</a> Përgjigjju budallait simbas budallallëkut të tij, që ai të mos mendojë se është i urtë.</p> 
 <p><a name="an_26:6">26:6</a> Kush dërgon një mesazh me anë të një budallai pret këmbët e tij dhe pi dhunë.</p> 
 <p><a name="an_26:7">26:7</a> Ashtu si këmbët e çalamanit janë pak të qëndrueshme, kështu është një fjalë e urtë në gojën e budallenjve.</p> 
 <p><a name="an_26:8">26:8</a> Kush i jep lavdi një budallai është si ai që lidh një gur te hobeja.</p> 
 <p><a name="an_26:9">26:9</a> Një fjalë e urtë në gojën e budallenjve është si një gjemb që hyn në dorën e një të dehuri.</p> 
 <p><a name="an_26:10">26:10</a> Perëndia i madh që ka krijuar të gjitha gjërat është ai që i jep shpërblimin budallait dhe shkelësve.</p> 
 <p><a name="an_26:11">26:11</a> Ashtu si një qen kthehet në të vjellat e tij, kështu budallai e përsërit budallallëkun e tij.</p> 
 <p><a name="an_26:12">26:12</a> A ke parë një njeri që e pandeh veten të urtë? Ka më tepër shpresë për një budalla se sa për të.</p> 
 <p><a name="an_26:13">26:13</a> Përtaci thotë: "Ka një luan në rrugë, ka një luan nëpër rrugë!".</p> 
 <p><a name="an_26:14">26:14</a> Ashtu si lëviz porta në menteshat e saj, kështu sillet përtaci në shtrat të tij.</p> 
 <p><a name="an_26:15">26:15</a> Përtaci e fut dorën në pjatën e tij, por lodhet edhe ta çojë te goja.</p> 
 <p><a name="an_26:16">26:16</a> Përtaci pandeh se është më i urtë se shtatë persona që japin përgjigje me mend.</p> 
 <p><a name="an_26:17">26:17</a> Kalimtari që përzihet në një grindje që nuk i përket, është si ai që kap nga veshët një qen.</p> 
 <p><a name="an_26:18">26:18</a> Ashtu si një i marrë që gjuan me ura zjarri, me shigjeta dhe me vdekje,</p> 
 <p><a name="an_26:19">26:19</a> kështu është ai që mashtron të afërmin dhe thotë: "E bëra për shaka!".</p> 
 <p><a name="an_26:20">26:20</a> Kur mungojnë drutë, zjarri shuhet; dhe kur nuk ka një gojë të keqe, grindja merr fund.</p> 
 <p><a name="an_26:21">26:21</a> Ashtu si qymyri jep shpuzën dhe drutë zjarrin, kështu njeriu grindavec i nxit grindjet.</p> 
 <p><a name="an_26:22">26:22</a> Fjalët e gojëkeqit janë si ushqime shumë të shijshme dhe depërtojnë deri në thellësi të zorrëve.</p> 
 <p><a name="an_26:23">26:23</a> Buzët e zjarrta dhe zemra e keqe janë si zgjyra të argjendit të vendosura mbi një enë balte.</p> 
 <p><a name="an_26:24">26:24</a> Ai që urren shtiret me buzët e tij, por në zemër të vet përgatit mashtrimin.</p> 
 <p><a name="an_26:25">26:25</a> Kur ai flet në mënyrë të sjellshme mos i ki besim, sepse ka shtatë gjëra të neveritshme në zemër.</p> 
 <p><a name="an_26:26">26:26</a> Edhe sikur urrejtja e tij të jetë fshehur me tinëzi; ligësia e tij do të dalë hapur në kuvend.</p> 
 <p><a name="an_26:27">26:27</a> Kush hap një gropë do të bjerë brenda dhe kush rrokullis një gur do të bjerë përsëri mbi të.</p> 
 <p><a name="an_26:28">26:28</a> Gjuha gënjeshtare urren ata që ka plagosur, dhe goja lajkatare sjell shkatërrimin.</p> 
 <p><a name="an_27:1">27:1</a> Mos u mburr me ditën e nesërme, sepse nuk di atë që mund të sjellë një ditë.</p> 
 <p><a name="an_27:2">27:2</a> Le të të lëvdoj një tjetër dhe jo goja jote, një i huaj dhe jo buzët e tua.</p> 
 <p><a name="an_27:3">27:3</a> Guri peshon dhe rëra është e rëndë, por zemërimi i budallait peshon më tepër se të dyja bashkë.</p> 
 <p><a name="an_27:4">27:4</a> Tërbimi është mizor dhe zemërimi është i furishëm, por kush mund t'i bëjë ballë xhelozisë?</p> 
 <p><a name="an_27:5">27:5</a> Më mirë një qortim i hapur se një dashuri e fshehur.</p> 
 <p><a name="an_27:6">27:6</a> Besnike janë plagët e një shoku, dhe të rreme të puthurat e një armiku.</p> 
 <p><a name="an_27:7">27:7</a> Kush është i ngopur përçmon huallin e mjaltit; por për atë që ka uri çdo gjë e hidhur është e ëmbël.</p> 
 <p><a name="an_27:8">27:8</a> Si zogu që endet larg folesë së tij, kështu është njeriu që endet larg shtëpisë së tij.</p> 
 <p><a name="an_27:9">27:9</a> Vaji dhe parfumi gëzojnë zemrën, kështu bën ëmbëlsia e një shoku me këshillat e tij të përzërmërta.</p> 
 <p><a name="an_27:10">27:10</a> Mos e braktis mikun tënd as mikun e atit tënd dhe mos shko në shtëpinë e vëllait tënd ditën e fatkeqësisë sate; është më mirë një që banon afër se sa një vëlla larg.</p> 
 <p><a name="an_27:11">27:11</a> Biri im, ji i urtë dhe gëzo zemrën time, kështu do të mund t'i përgjigjem atij që përflet kundër meje.</p> 
 <p><a name="an_27:12">27:12</a> Njeriu mendjemprehtë e shikon të keqen dhe fshihet, por naivët shkojnë tutje dhe ndëshkohen.</p> 
 <p><a name="an_27:13">27:13</a> Merr rroben e atij që është bërë garant për një të huaj dhe mbaje si peng për gruan e huaj.</p> 
 <p><a name="an_27:14">27:14</a> Ai që bekon të afërmin e tij me zë të lartë në mëngjes herët, do t'ia zënë si mallkim.</p> 
 <p><a name="an_27:15">27:15</a> Pikëllimi i vazhdueshëm në një ditë shiu të madh dhe një grua grindavece i ngjasin njera tjetrës.</p> 
 <p><a name="an_27:16">27:16</a> Kush arrin ta përmbajë, mban erën dhe zë vajin me dorën e tij të djathtë.</p> 
 <p><a name="an_27:17">27:17</a> Hekuri mpreh hekurin, kështu njeriu mpreh fytyrën e shokut të tij.</p> 
 <p><a name="an_27:18">27:18</a> Kush kujdeset për fikun do të hajë frytin e tij, dhe ai që i shërben zotit të tij do të nderohet.</p> 
 <p><a name="an_27:19">27:19</a> Ashtu si në ujë fytyra pasqyron fytyrën, kështu zemra e njeriut e tregon njeriun.</p> 
 <p><a name="an_27:20">27:20</a> Sheoli dhe Abadoni janë të pangopur, dhe të pangopur janë gjithashtu sytë e njerëzve.</p> 
 <p><a name="an_27:21">27:21</a> Poçja është për argjendin dhe furra për arin, kështu njeriu provohet nga lëvdata që merr.</p> 
 <p><a name="an_27:22">27:22</a> Edhe sikur ta shtypje budallanë në një havan bashkë me grurë me dygeçin e tij, budallallëku nuk do të largohej prej tij.</p> 
 <p><a name="an_27:23">27:23</a> Përpiqu të njohësh mirë gjendjen e deleve të tua dhe ki kujdes për kopetë e tua,</p> 
 <p><a name="an_27:24">27:24</a> sepse pasuritë nuk zgjatin përherë, dhe as një kurorë nuk vazhdon brez pas brezi.</p> 
 <p><a name="an_27:25">27:25</a> Kur merret bari i thatë dhe del bari i njomë dhe mblidhet forazhi i maleve,</p> 
 <p><a name="an_27:26">27:26</a> qengjat do të furnizojnë rrobat e tua, cjeptë çmimin e një are</p> 
 <p><a name="an_27:27">27:27</a> dhe dhitë mjaft qumësht për ushqimin tënd, për ushqimin e shtëpisë sate dhe për të mbajtur shërbëtoret e tua.</p> 
 <p><a name="an_28:1">28:1</a> I pabesi ikën me vrap edhe në se askush nuk e ndjek, por i drejti është i sigurt si një luan.</p> 
 <p><a name="an_28:2">28:2</a> Për shkak të mëkatit të një vendi, shumë janë të parët e tij, por me një njeri me mend që ka dituri qëndrueshmëria e tij vazhdon gjatë.</p> 
 <p><a name="an_28:3">28:3</a> Një i varfër që shtyp të mjerët është si një shi me shtamba që nuk jep bukë.</p> 
 <p><a name="an_28:4">28:4</a> Ata që braktisin ligjin lëvdojnë të pabesët; por ata që zbatojnë ligjin i luftojnë ata.</p> 
 <p><a name="an_28:5">28:5</a> Njerëzit e këqij nuk e kuptojnë drejtësinë, por ata që e kërkojnë Zotin kuptojnë çdo gjë.</p> 
 <p><a name="an_28:6">28:6</a> Më i mirë është i varfëri që ecën në ndershmëri nga njeriu i paqëndrueshëm që ndjek rrugën dredha-dredha, edhe kur është i pasur.</p> 
 <p><a name="an_28:7">28:7</a> Kush zbaton ligjin është një bir me mend, por shoku i grykësve turpëron atin e tij.</p> 
 <p><a name="an_28:8">28:8</a> Kush i shton pasuritë e tij me fajde dhe me fitime të padrejta, i mbledh për atë që i vjen keq për të varfërit.</p> 
 <p><a name="an_28:9">28:9</a> Në rast se dikush e kthen veshin gjetiu për të mos dëgjuar ligjin, vetë lutja e tij do të jetë një gjë e neveritshme.</p> 
 <p><a name="an_28:10">28:10</a> Kush i fut njerëzit e drejtë në një rrugë të keqe, do të bjerë vetë në gropën e tij; por njerëzit e ndershëm do të trashëgojnë të mirën.</p> 
 <p><a name="an_28:11">28:11</a> I pasuri mendon se është i matur, por i varfëri që është i zgjuar e kqyr fund e krye.</p> 
 <p><a name="an_28:12">28:12</a> Kur të drejtët triumfojnë, ka lavdi të madhe, por kur mbizotërojnë të pabesët njerëzit fshihen.</p> 
 <p><a name="an_28:13">28:13</a> Kush i fsheh shkeljet e tij nuk do të ketë mbarësi; por ai që i rrëfen dhe i braktis ato, ka për të fituar mëshirën.</p> 
 <p><a name="an_28:14">28:14</a> Lum ai njeri që ka frikë vazhdimisht nga Zoti, por ai që e fortëson zemrën e tij do të bjerë në fatkeqësi.</p> 
 <p><a name="an_28:15">28:15</a> Një i pabesë që sundon mbi një popull të varfër është si një luan që ulërin dhe një ari i uritur.</p> 
 <p><a name="an_28:16">28:16</a> Një princ pa mend zhvat shumë, por ai që urren fitimin e pandershëm ka për t'i zgjatur ditët e tij.</p> 
 <p><a name="an_28:17">28:17</a> Njeriu mbi të cilin rëndon një vrasje do të turret deri në varr; asnjë të mos e ndihmojë!</p> 
 <p><a name="an_28:18">28:18</a> Ai që ecën me ndershmëri do të shpëtohet, por njeriu i paqëndrueshëm që ndjek rrugë dredha-dredha do të rrëzohet befas.</p> 
 <p><a name="an_28:19">28:19</a> Kush punon tokën e tij do të ketë bukë me bollëk, por kush jepet pas kotësive do të ketë varfëri të madhe.</p> 
 <p><a name="an_28:20">28:20</a> Njeriu besnik do të mbushet me bekime, por ai që nxiton të pasurohet nuk do të jetë pa faj.</p> 
 <p><a name="an_28:21">28:21</a> Nuk është mirë të kesh preferenca vetiake; njeriu kryen mëkat për një copë bukë.</p> 
 <p><a name="an_28:22">28:22</a> Njeriu me sy të keq dëshiron të pasurohet shpejt, por nuk e kupton se do ta pllakosë varfëria.</p> 
 <p><a name="an_28:23">28:23</a> Kush qorton dikë ka për të gjetur pastaj favor më të madh se ai që i bën lajka me fjalë.</p> 
 <p><a name="an_28:24">28:24</a> Kush vjedh atin e tij dhe nënën e tij dhe thotë: "Nuk është mëkat", është shok i atij që shkatërron.</p> 
 <p><a name="an_28:25">28:25</a> Kush e ka zemrën të fryrë nga krenaria nxit grindje, por ai që ka besim te Zoti do të ketë mbarësi.</p> 
 <p><a name="an_28:26">28:26</a> Kush i beson zemrës së tij është budalla, por ai që ecën me urtësi do të shpëtojë.</p> 
 <p><a name="an_28:27">28:27</a> Ai që i jep të varfërit nuk do të ketë kurrë nevojë, por ai që i mbyll sytë e vet do të ketë shumë mallkime.</p> 
 <p><a name="an_28:28">28:28</a> Kur të pabesët lartohen, njerëzit fshihen; por kur vdesin, të drejtët shumohen.</p> 
 <p><a name="an_29:1">29:1</a> Njeriu që fortëson qafën kur qortohet, do të thyhet papritmas pa tjetër.</p> 
 <p><a name="an_29:2">29:2</a> Kur të drejtët shumohen, populli gëzohet, por, kur sundon i pabesi, populli rënkon.</p> 
 <p><a name="an_29:3">29:3</a> Njeriu që e do diturinë gëzon të atin; por ai që shkon me prostitutat shkapaderdh pasurinë e vet.</p> 
 <p><a name="an_29:4">29:4</a> Mbreti e bën të qëndrueshëm vendin me anë të drejtësisë, por ai që merr dhurata e çon në shkatërrim.</p> 
 <p><a name="an_29:5">29:5</a> Njeriu që i bën lajka të afërmit të tij shtrin një rrjetë mbi hapat e tij.</p> 
 <p><a name="an_29:6">29:6</a> Në mëkatin e një njeriut të keq ka një lak, por i drejti këndon dhe gëzohet.</p> 
 <p><a name="an_29:7">29:7</a> I drejti interesohet për çështjen e të varfërve, por i pabesi nuk e kupton këtë interesim.</p> 
 <p><a name="an_29:8">29:8</a> Tallësit kurdisin trazira në qytet, por njerëzit e urtë e qetësojnë zemërimin.</p> 
 <p><a name="an_29:9">29:9</a> Në rast se një njeri i urtë hyn në grindje me një budalla, dhe budallai zemërohet dhe qesh, nuk ka paqe.</p> 
 <p><a name="an_29:10">29:10</a> Njerëzit gjakatarë urrejnë të ndershmin, por njerëzit e drejtë kërkojnë të mbrojnë jetën e tij.</p> 
 <p><a name="an_29:11">29:11</a> Budallai e shfryn gjithë zemërimin e tij, por i urti e frenon dhe e ul.</p> 
 <p><a name="an_29:12">29:12</a> Në rast se një mbret dëgjon fjalët gënjeshtare, tërë ministrat e tij bëhen të pabesë.</p> 
 <p><a name="an_29:13">29:13</a> I varfëri dhe shtypësi kanë këtë të përbashkët: Zoti ndriçon sytë e të dy palëve.</p> 
 <p><a name="an_29:14">29:14</a> Mbreti që u siguron drejtësi të varfërve në të vërtetë do ta ketë fronin të vendosur për gjithnjë.</p> 
 <p><a name="an_29:15">29:15</a> Shufra dhe qortimi japin dituri; por fëmija për të cilën nuk kujdeset kurrkush e turpëron nënen e vet.</p> 
 <p><a name="an_29:16">29:16</a> Kur shtohen të pabesët shtohen edhe shkeljet, por të drejtët do të shohin shkatërrimin e tyre.</p> 
 <p><a name="an_29:17">29:17</a> Korrigjo birin tënd, ai do të japë rehatinë dhe do t'i sigurojë kënaqësi shpirtit tënd.</p> 
 <p><a name="an_29:18">29:18</a> Kur nuk ka një vizion profetik, populli bëhet i shfrenuar, por lum ai që respekton ligjin.</p> 
 <p><a name="an_29:19">29:19</a> Një shërbëtor nuk ndreqet vetëm me fjalë; edhe kur i kupton, nuk bindet.</p> 
 <p><a name="an_29:20">29:20</a> A ke parë një njeri që ngutet në të folur? Ka më tepër shpresa te një budalla se sa te ai.</p> 
 <p><a name="an_29:21">29:21</a> Në se dikush rrit me përkujdesje qysh në fëmijëri shërbëtorin e vet, në fund ai do të dojë të bëhet trashëgimtar i tij.</p> 
 <p><a name="an_29:22">29:22</a> Njeriu zemërak kurdis grindje dhe njeriu idhnak kryen shumë mëkate.</p> 
 <p><a name="an_29:23">29:23</a> Kryelartësia e njeriut e çon poshtë atë, por ai që ka një shpirt të përvuajtur do të ketë lavdi.</p> 
 <p><a name="an_29:24">29:24</a> Kush bëhet ortak me një vjedhës urren jetën e vet. Ai dëgjon betimin, por nuk padit asgjë.</p> 
 <p><a name="an_29:25">29:25</a> Frika e njeriut përbën një lak, por ai që ka besim te Zoti është i siguruar.</p> 
 <p><a name="an_29:26">29:26</a> Të shumtë janë ata që kërkojnë favorin e princit, por drejtësia për çdo njeri vjen nga Zoti.</p> 
 <p><a name="an_29:27">29:27</a> Njeriu jo i drejtë është një neveri për të drejtët, dhe ai që ecën me ndershmëri është një neveri për të pabesët.</p> 
 <p><a name="an_30:1">30:1</a> Fjalët e Agurit, birit të Jahehut; mesazhi profetik që ky njeri shpalli në Ithiel, në Ithiel dhe në Ukal.</p> 
 <p><a name="an_30:2">30:2</a> Po, unë jam më budalla se gjithë të tjerët dhe nuk kam mendje njeriu.</p> 
 <p><a name="an_30:3">30:3</a> Nuk kam mësuar diturinë dhe nuk kam dijen e Shenjtorit.</p> 
 <p><a name="an_30:4">30:4</a> Kush u ngjit në qiell dhe zbriti prej tij? Kush e ka mbledhur erën në duart e tij? Kush i ka mbyllur ujërat në rroben e tij? Kush i ka vendosur të gjithë kufijtë e tokës? Cili është emri i tij dhe emri i të birit, po qe se ti e di?</p> 
 <p><a name="an_30:5">30:5</a> Çdo fjalë e Perëndisë është rafinuar me zjarr. Ai është një mburojë për atë që gjen strehë tek ai.</p> 
 <p><a name="an_30:6">30:6</a> Mos u shto asgjë fjalëve të tij që të mos të të qortojë dhe të dalësh gënjeshtar.</p> 
 <p><a name="an_30:7">30:7</a> Unë të kërkova dy gjëra; mos m'i moho para se të vdes:</p> 
 <p><a name="an_30:8">30:8</a> largo nga unë falsitetin dhe gënjeshtrën; mos më jep as varfëri as pasuri, më ushqe me bukën e nevojshme,</p> 
 <p><a name="an_30:9">30:9</a> me qëllim që, pasi të jem ngopur, të mos të të mohoj dhe të them: "Kush është Zoti?", ose, pasi të jem bërë i varfër, të mos vjedh dhe të përdhos emrin e Perëndisë tim.</p> 
 <p><a name="an_30:10">30:10</a> Mos shpif kundër shërbëtorit para të zotit, me qëllim që ai të mos të të mallkojë dhe ti të gjendesh fajtor.</p> 
 <p><a name="an_30:11">30:11</a> Ka një kategori njerëzish që mallkojnë atin e tyre dhe nuk bekojnë nënen e tyre.</p> 
 <p><a name="an_30:12">30:12</a> Ka një kategori njerëzish që e mbajnë veten për të pastër, por nuk janë të larë nga papastërtia e vet.</p> 
 <p><a name="an_30:13">30:13</a> Ka një kategori njerëzish që i ka sytë shumë kryelartë dhe qepallat krenare.</p> 
 <p><a name="an_30:14">30:14</a> Ka një kategori njerëzish dhëmbët e të cilëve janë si shpata dhe dhëmballët e tyre janë si thika, për të gëlltitur të varfërit mbi faqen e dheut dhe nevojtarët në mes të njerëzve.</p> 
 <p><a name="an_30:15">30:15</a> Shushunja ka dy bija, që thonë: "Më jep, më jep!". Ka tri gjëra që nuk ngopen kurrë, madje katër nuk thonë kurrë: "Mjaft!".</p> 
 <p><a name="an_30:16">30:16</a> Sheoli, barku shterp, toka që nuk ngopet me ujë dhe zjarri që nuk thotë kurrë: "Mjaft!".</p> 
 <p><a name="an_30:17">30:17</a> Syrin që tallet me babanë dhe nuk pranon me përbuzje t'i bindet nënës, do ta nxjerrin korbat e përroit, do ta hanë të vegjëlit e shqiponjës.</p> 
 <p><a name="an_30:18">30:18</a> Ka tri gjëra tepër të mrekullueshme për mua, madje katër, që unë nuk i marr vesh:</p> 
 <p><a name="an_30:19">30:19</a> gjurma e shqiponjës në ajër, gjurma e gjarpërit mbi shkëmb, gjurma e anijes në mes të detit dhe gjurma e burrit me një vajzë.</p> 
 <p><a name="an_30:20">30:20</a> Kjo është sjellja e gruas që ka shkelur kurorën: ha, fshin gojën dhe thotë: "Nuk kam bërë asnjë të keqe!".</p> 
 <p><a name="an_30:21">30:21</a> Tri gjëra e turbullojnë tokën, madje katër janë gjërat që ajo nuk mund të durojë:</p> 
 <p><a name="an_30:22">30:22</a> një shërbëtor kur bëhet mbret, një budalla që ka bukë me bollëk,</p> 
 <p><a name="an_30:23">30:23</a> një grua të urryer që gjen burrë dhe një shërbëtore që i zë vendin zonjës.</p> 
 <p><a name="an_30:24">30:24</a> Ka katër kafshë të vogla mbi tokë, por janë jashtëzakonisht të urta:</p> 
 <p><a name="an_30:25">30:25</a> mizat e dheut, që janë një popull pa forcë, por që e mbledhin ushqimin e tyre në verë;</p> 
 <p><a name="an_30:26">30:26</a> lepujt, që janë një popull i dobët, por që e vendosin banesën e tyre në shkëmbinjtë;</p> 
 <p><a name="an_30:27">30:27</a> karkalecat, që nuk kanë mbret, por që shkojnë mbarë në grupe;</p> 
 <p><a name="an_30:28">30:28</a> hardhuca që mund ta zësh me duart, por që gjendet në pallatet e mbretërve.</p> 
 <p><a name="an_30:29">30:29</a> Tri qënie kanë një paraqitje të bukur, madje katër kanë një ecje madhështore;</p> 
 <p><a name="an_30:30">30:30</a> luani, kafsha më e fortë, që nuk zmprapset para askujt,</p> 
 <p><a name="an_30:31">30:31</a> kali i luftës që ecën i ngrefosur, cjapi dhe mbreti kur është me ushtrinë e tij.</p> 
 <p><a name="an_30:32">30:32</a> Në rast se ke vepruar si budalla duke lartësuar veten tënde ose të ka shkuar mendja, vëre dorën mbi gojë,</p> 
 <p><a name="an_30:33">30:33</a> sepse, duke rrahur qumështin prodhohet gjalpi, duke përdredhur hundën del gjak prej saj dhe duke shtrydhur mërinë prej saj del grindja.</p> 
 <p><a name="an_31:1">31:1</a> Fjalë të mbretit Lemuel, mesazhi profetik me të cilin e mësoi e ëma.</p> 
 <p><a name="an_31:2">31:2</a> Çfarë të të them, biri im? Çfarë të të them, biri i barkut tim? Çfarë të të them, bir i zotimeve të mia?</p> 
 <p><a name="an_31:3">31:3</a> Mos ua jep forcën tënde grave as jetën tënde asaj që shkatërron mbretërit.</p> 
 <p><a name="an_31:4">31:4</a> Nuk u shkon mbretërve, o Lemuel, nuk u shkon mbretërve të pinë verë as princave të dëshirojnë pije dehëse,</p> 
 <p><a name="an_31:5">31:5</a> sepse duke pirë të mos harrojnë ligjin dhe të mos shtrembërojnë të drejtën e të pikëlluarve.</p> 
 <p><a name="an_31:6">31:6</a> Jepini pije dehëse atij që është duke vdekur dhe verë atij që e ka zemrën të hidhëruar.</p> 
 <p><a name="an_31:7">31:7</a> Le të pijë për të harruar varfërinë e tij dhe për të mos kujtuar më hallet e tij.</p> 
 <p><a name="an_31:8">31:8</a> Hape gojën tënde në favor të memecit, në mbrojtje të të gjithë atyre që janë lënë pas dore.</p> 
 <p><a name="an_31:9">31:9</a> Hape gojën tënde, gjyko me drejtësi dhe mbro çështjen e të mjerit dhe të nevojtarit.</p> 
 <p><a name="an_31:10">31:10</a> Kush do të gjejë një grua të fortë dhe të virtytshme? Vlera e saj është shumë më e madhe nga ajo e margaritarëve.</p> 
 <p><a name="an_31:11">31:11</a> Zemra e burrit të saj ka besim tek ajo, dhe do të ketë gjithnjë fitime.</p> 
 <p><a name="an_31:12">31:12</a> Ajo i bën të mira dhe jo të keqe tërë ditët e jetës së saj.</p> 
 <p><a name="an_31:13">31:13</a> Gjen lesh dhe li dhe punon me gëzim me duart e veta.</p> 
 <p><a name="an_31:14">31:14</a> Ajo u përngjan anijeve të tregëtarëve: e sjell ushqimin e saj nga larg.</p> 
 <p><a name="an_31:15">31:15</a> Çohet që me natë për t'i ndarë ushqimin familjes së saj dhe për t'u dhënë urdhërat e nevojshme shërbëtoreve të saj.</p> 
 <p><a name="an_31:16">31:16</a> Ajo shikon një arë dhe e ble; me duart e saj mbjell një vresht.</p> 
 <p><a name="an_31:17">31:17</a> Ngjesh me forcë ijët dhe i bën më të fortë krahët e saj.</p> 
 <p><a name="an_31:18">31:18</a> E kupton që tregëtia e saj po shkon mbarë dhe llamba e saj e natës nuk i shuhet.</p> 
 <p><a name="an_31:19">31:19</a> Shtrin dorën mbi furkën, pëllëmbat e saj zënë boshtin.</p> 
 <p><a name="an_31:20">31:20</a> I shtrin dorën të varfërit dhe i jep dorën nevojtarit.</p> 
 <p><a name="an_31:21">31:21</a> Nuk i trembet borës për familjen e saj, sepse tërë ata të shtëpisë së vet kanë një veshje të dyfishtë.</p> 
 <p><a name="an_31:22">31:22</a> Bën për vete mbulesa si sixhade dhe rrobat e saj janë prej liri shumë të hollë dhe të purpurta.</p> 
 <p><a name="an_31:23">31:23</a> Burri i saj nderohet te porta, kur ulet bashkë me pleqtë e vendit.</p> 
 <p><a name="an_31:24">31:24</a> Përgatit rroba prej liri dhe i shet, i furnizon me breza tregtarët.</p> 
 <p><a name="an_31:25">31:25</a> Forca dhe nderi janë rrobat e saj dhe qesh për ditët që do të vijnë.</p> 
 <p><a name="an_31:26">31:26</a> Hap gojën e saj me dituri dhe mbi gjuhën e saj është ligji i mirësisë.</p> 
 <p><a name="an_31:27">31:27</a> Ajo mbikqyr si shkon shtëpia e vet dhe nuk ha bukën e përtacisë.</p> 
 <p><a name="an_31:28">31:28</a> Bijtë e saj ngrihen dhe e shpallin fatlume; edhe burri i saj e lëvdon duke thënë:</p> 
 <p><a name="an_31:29">31:29</a> "Shumë bija kanë bërë gjëra të mëdha, por ti i kalon të gjitha ato".</p> 
 <p><a name="an_31:30">31:30</a> Hiri është i rremë dhe bukuria është e kotë, por gruaja që ka frikë nga Zoti është ajo që do të lëvdohet.</p> 
 <p><a name="an_31:31">31:31</a> I jepni frytin e duarve të saj, dhe vet veprat e saj le ta lëvdojnë te portat.</p> 
 <p></p><hr>
 <center>
 <a href="ecc.htm">Next: Ecclesiastes</a></center>
 </body>