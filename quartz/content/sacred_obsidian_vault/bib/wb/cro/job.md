<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="est.htm">Previous</a> 
 <a href="psa.htm">Next</a> 
 </center>
 <hr>
  <h3 align="center">Croatian Bible: Job</h3> 
 <p><a name="an_1:1">1:1</a> Bijaše nekoć u zemlji Usu čovjek po imenu Job. Bio je to čovjek  neporočan i pravedan: bojao se Boga i klonio zla. </p> 
 <p><a name="an_1:2">1:2</a> Rodilo mu  se sedam sinova i tri kćeri. </p> 
 <p><a name="an_1:3">1:3</a> Imao je sedam tisuća ovaca, tri  tisuće deva, pet stotina jarmova goveda, pet stotina magarica  i veoma mnogo služinčadi. Čovjek taj bijaše najugledniji među  svim istočnjacima. </p> 
 <p><a name="an_1:4">1:4</a> Sinovi su njegovi običavali naizmjence  priređivati gozbe kod jednoga od njih, svaki u svoj dan, te su  pozivali svoje tri sestre da jedu i piju s njima. </p> 
 <p><a name="an_1:5">1:5</a> A kad bi  se izredali s gozbama, Job bi ih pozvao na očišćenje. Uranio  bi izjutra i prinio paljenice za svakog od njih; mislio je: "Tko  zna nisu li mi sinovi griješili i u srcu Boga hulili!" Tako je  Job svagda činio.</p> 
 <p><a name="an_1:6">1:6</a> Jednoga dana dođu sinovi Božji da stanu pred Jahvu, a  među njima pristupi i Satan. </p> 
 <p><a name="an_1:7">1:7</a> Jahve tad upita Satana: "Odakle  dolaziš?" - "Evo prođoh zemljom i obiđoh je", odgovori on. </p> 
 <p><a name="an_1:8">1:8</a> Nato  će Jahve: "Nisi li zapazio slugu moga Joba? Njemu na zemlji nema  ravna. Čovjek je to neporočan i pravedan, boji se Boga i kloni  zla!" </p> 
 <p><a name="an_1:9">1:9</a> A Satan odgovori Jahvi: "Zar se Job uzalud Boga boji? </p> 
 <p><a name="an_1:10">1:10</a> Zar nisi ogradio njega, kuću mu i sav posjed njegov? Blagoslovio  si djelo njegovih ruku, stoka mu se namnožila po zemlji. </p> 
 <p><a name="an_1:11">1:11</a> Ali  pruži jednom ruku i dirni mu u dobra: u lice će te prokleti!" </p> 
 <p><a name="an_1:12">1:12</a> "Neka ti bude! - reče Jahve Satanu. - Sa svime što ima radi  što ti drago; samo ruku svoju na nj ne diži." I Satan ode ispred  lica Jahvina.</p> 
 <p><a name="an_1:13">1:13</a> Jednoga dana, dok su Jobovi sinovi i kćeri jeli i pili  vino u kući najstarijeg brata, </p> 
 <p><a name="an_1:14">1:14</a> dođe glasnik k Jobu i reče:  "Tvoji su volovi orali a magarice pokraj njih pasle, </p> 
 <p><a name="an_1:15">1:15</a> kad  iznenada Sabejci navališe na njih i oteše ih, pobivši momke oštrim  mačem. Jedini ja utekoh da ti ovo javim." </p> 
 <p><a name="an_1:16">1:16</a> Dok je on još to  govorio, dođe drugi i reče: "Oganj Božji udari s neba, spali  tvoje ovce i pastire te ih proždrije. Jedini ja utekoh da ti  javim." </p> 
 <p><a name="an_1:17">1:17</a> Dok je još govorio, dođe treći i reče: "Kaldejci  navališe sa tri čete na tvoje deve i oteše ih, pobivši momke  oštrim mačem. Jedini ja utekoh da ti javim." </p> 
 <p><a name="an_1:18">1:18</a> Dok je ovaj  još govorio, dođe četvrti i reče: "Tvoji su sinovi i kćeri jeli  i pili vino u kući najstarijeg brata. </p> 
 <p><a name="an_1:19">1:19</a> I gle, vjetar se silan  diže iz pustinje, udari na sva četiri ugla kuće, obori je na  djecu te ona zaglaviše. Jedini ja utekoh da ti javim."</p> 
 <p><a name="an_1:20">1:20</a> Tad ustade Job, razdrije haljinu na sebi, obrija glavu  pa ničice pade na zemlju, pokloni se </p> 
 <p><a name="an_1:21">1:21</a> i reče: "Go iziđoh iz krila majčina, go ću se onamo i vratiti. Jahve dao, Jahve oduzeo! Blagoslovljeno ime Jahvino!"</p> 
 <p><a name="an_1:22">1:22</a> Uza sve to, nije sagriješio Job niti je kakvu ludost  protiv Boga izustio.</p> 
 <p><a name="an_2:1">2:1</a> Jednoga dana dođu opet sinovi Božji da stanu pred Jahvu, a  među njima pristupi i Satan. </p> 
 <p><a name="an_2:2">2:2</a> Jahve tad upita Satana: "Odakle  dolaziš?" - "Evo prođoh zemljom i obiđoh je", odgovori on. </p> 
 <p><a name="an_2:3">2:3</a> Nato  će Jahve: "Nisi li zapazio slugu moga Joba? Njemu na zemlji nema  ravna. Čovjek je to neporočan i pravedan: boji se Boga i kloni  zla! On je još postojan u neporočnosti, pa si me uzalud izazvao  da ga upropastim." </p> 
 <p><a name="an_2:4">2:4</a> A Satan odvrati: "Koža za kožu! Sve što  čovjek ima dat će za život. </p> 
 <p><a name="an_2:5">2:5</a> Ali pruži ruku, dotakni se kosti  njegove i mesa: u lice će te prokleti!" </p> 
 <p><a name="an_2:6">2:6</a> "Neka ti bude! - reče  Jahve Satanu. - U tvojoj je ruci; život mu samo sačuvaj!" </p> 
 <p><a name="an_2:7">2:7</a> I  Satan ode ispred lica Jahvina. On udari Joba zlim prištem od tabana do tjemena. </p> 
 <p><a name="an_2:8">2:8</a> Job uze  crijep da se struže njime i sjede u pepeo. </p> 
 <p><a name="an_2:9">2:9</a> Tada mu njegova  žena reče: "Zar si još postojan u neporočnosti? Prokuni Boga  i umri!" </p> 
 <p><a name="an_2:10">2:10</a> Job joj odgovori: "Brbljaš kao luđakinja! Kad od  Boga primamo dobro, zar da onda i zlo ne primimo?" U svemu tome  Job nije sagriješio svojim usnama.</p> 
 <p><a name="an_2:11">2:11</a> U to čuše tri Jobova prijatelja za sve nevolje koje ga  zadesiše; svaki se zaputi iz svoga kraja - Elifaz iz Temana,  Bildad iz Šuaha, Sofar iz Naama - i odlučiše da odu zajedno ožaliti  ga i utješiti. </p> 
 <p><a name="an_2:12">2:12</a> A kad su izdaleka upravili oči na njega, nisu  ga prepoznali. Tad udariše u plač; svaki razdrije svoju haljinu  i prosu prah po glavi. </p> 
 <p><a name="an_2:13">2:13</a> Potom sjedoše kraj njega na zemlju  i ostadoše tako sedam dana i sedam noći. Nijedan mu ne progovori  ni riječi, jer vidješe da je velika njegova bol.</p> 
 <p><a name="an_3:1">3:1</a> Napokon otvori Job usta i prokle dan svoj; </p> 
 <p><a name="an_3:2">3:2</a> poče svoju besjedu  i reče:</p> 
 <p><a name="an_3:3">3:3</a> "O, ne bilo dana kad sam se rodio i noći što javi: 'Začeo se dječak!'</p> 
 <p><a name="an_3:4">3:4</a> U crnu tminu dan taj nek se prometne! S visina se njega Bog ne spominjao, svjetlost sunčeva ne svijetlila mu više!</p> 
 <p><a name="an_3:5">3:5</a> Mrak i sjena smrtna o nj se otimali, posvema ga tmina gusta prekrila, pomrčine dnevne stravom ga morile!</p> 
 <p><a name="an_3:6">3:6</a> O, da bi ga tama svega presvojila, nek' se ne dodaje danima godine, nek' ne ulazi u brojenje mjeseci!</p> 
 <p><a name="an_3:7">3:7</a> A noć ona bila žalosna dovijeka, ne čulo se u njoj radosno klicanje!</p> 
 <p><a name="an_3:8">3:8</a> Prokleli je oni štono dan proklinju i Levijatana probudit' su kadri!</p> 
 <p><a name="an_3:9">3:9</a> Pomrčale zvijezde njezina svanuća, zaludu se ona vidjelu nadala, i zorinih vjeđa ne gledala nigda!</p> 
 <p><a name="an_3:10">3:10</a> Što mi od utrobe ne zatvori vrata da sakrije muku od mojih očiju!</p> 
 <p><a name="an_3:11">3:11</a> Što nisam mrtav od krila materina, što ne izdahnuh izlazeć' iz utrobe?</p> 
 <p><a name="an_3:12">3:12</a> Čemu su me dva koljena prihvatila i dojke dvije da me nejaka podoje?</p> 
 <p><a name="an_3:13">3:13</a> U miru bih vječnom počivao sada, spavao bih, pokoj svoj bih uživao</p> 
 <p><a name="an_3:14">3:14</a> s kraljevima i savjetnicima zemlje koji su sebi pogradili grobnice,</p> 
 <p><a name="an_3:15">3:15</a> ili s knezovima, zlatom bogatima, što su kuće svoje srebrom napunili.</p> 
 <p><a name="an_3:16">3:16</a> Ne bih bio - k'o nedonošče zakopano, k'o novorođenče što svjetla ne vidje.</p> 
 <p><a name="an_3:17">3:17</a> Zlikovci se više ne obijeste ondje, iznemogli tamo nalaze počinka.</p> 
 <p><a name="an_3:18">3:18</a> Sužnjeve na miru tamo ostavljaju: ne slušaju više poviku stražara.</p> 
 <p><a name="an_3:19">3:19</a> Malen ondje leži zajedno s velikim, rob je slobodan od gospodara svoga.</p> 
 <p><a name="an_3:20">3:20</a> Čemu darovati svjetlo nesretniku i život ljudima zagorčene duše</p> 
 <p><a name="an_3:21">3:21</a> koji smrt ištu, a ona ne dolazi, i kao za blagom za njome kopaju?</p> 
 <p><a name="an_3:22">3:22</a> Grobnom bi se humku oni radovali, klicali od sreće kad bi grob svoj našli.</p> 
 <p><a name="an_3:23">3:23</a> Što će to čovjeku kom je put sakriven, koga je Bog sa svih strana zapriječio?</p> 
 <p><a name="an_3:24">3:24</a> Zato videć' hranu, uzdahnuti moram, k'o voda se moji razlijevaju krici.</p> 
 <p><a name="an_3:25">3:25</a> Obistinjuje se moje strahovanje, snalazi me, evo, čega god se bojah.</p> 
 <p><a name="an_3:26">3:26</a> Pokoja ni mira meni više nema, u mukama mojim nikad mi počinka."</p> 
 <p><a name="an_4:1">4:1</a> Tad prozbori Elifaz Temanac i reče:</p> 
 <p><a name="an_4:2">4:2</a> "Možeš li podnijeti da ti progovorim? Ali tko se može uzdržat' od riječi!</p> 
 <p><a name="an_4:3">4:3</a> Eto, mnoge ljude ti si poučio, okrijepio si iznemogle mišice;</p> 
 <p><a name="an_4:4">4:4</a> riječju svojom klonule si pridizao, ojačavao si koljena klecava.</p> 
 <p><a name="an_4:5">4:5</a> A kad tebe stiže, klonuo si duhom, na tebe kad pade, čitav si se smeo!</p> 
 <p><a name="an_4:6">4:6</a> Zar pobožnost tvoja nadu ti ne daje, neporočnost tvoja životu ufanje?</p> 
 <p><a name="an_4:7">4:7</a> TÓa sjeti se: nevin - propade li kada? Kada su zatrti bili pravednici?</p> 
 <p><a name="an_4:8">4:8</a> Iz iskustva zborim: nesrećom tko ore i nevolju sije, nju će i požeti.</p> 
 <p><a name="an_4:9">4:9</a> Od daha Božjega oni pogibaju, na gnjevni mu disaj nestaju sa zemlje.</p> 
 <p><a name="an_4:10">4:10</a> Rika lavlja, urlik leopardov krše se k'o zubi u lavića.</p> 
 <p><a name="an_4:11">4:11</a> Lav ugiba jer mu nesta plijena, rasuli se mladi lavičini.</p> 
 <p><a name="an_4:12">4:12</a> Tajna riječ se meni objavila, šapat njen je uho moje čulo.</p> 
 <p><a name="an_4:13">4:13</a> Noću, kada snovi duh obuzmu i san dubok kad na ljude pada,</p> 
 <p><a name="an_4:14">4:14</a> strah i trepet mene su svladali, kosti moje žestoko se stresle.</p> 
 <p><a name="an_4:15">4:15</a> Dah mi neki preko lica prođe, digoše se dlake na mom tijelu.</p> 
 <p><a name="an_4:16">4:16</a> Stajao je netko - lica mu ne poznah - ali likom bješe pred očima mojim. Posvuda tišina; uto začuh šapat:</p> 
 <p><a name="an_4:17">4:17</a> 'Zar je smrtnik koji pred Bogom pravedan? Zar je čovjek čist pred svojim Stvoriteljem?</p> 
 <p><a name="an_4:18">4:18</a> Ni slugama svojim više ne vjeruje, i anđele svoje za grijeh okrivljuje -</p> 
 <p><a name="an_4:19">4:19</a> kako ne bi onda goste stanova glinenih kojima je temelj u prahu zemaljskom. Gle, kao moljce njih sveudilj satiru:</p> 
 <p><a name="an_4:20">4:20</a> od jutra do mraka u prah pretvore, nestaju zasvagda - nitko i ne vidi.</p> 
 <p><a name="an_4:21">4:21</a> Iščupan je kolčić njihova šatora, pogibaju skoro, mudrost ne spoznavši.'</p> 
 <p><a name="an_5:1">5:1</a> Ded zazivlji! Zar će ti se tko odazvat'?  Kojem li se svecu misliš sad obratit'?</p> 
 <p><a name="an_5:2">5:2</a> Doista, budalu njegov bijes ubija, luđaka će sasvim skončat ljubomora.</p> 
 <p><a name="an_5:3">5:3</a> Bezumnika vidjeh kako korijen pušta, al' prokletstvo skoro na kuću mu pade.</p> 
 <p><a name="an_5:4">5:4</a> Njegovi su sinci daleko od spasa, njih nezaštićene na Vratima tlače.</p> 
 <p><a name="an_5:5">5:5</a> Ljetinu njihovu pojedoše gladni, sam Bog ju je njima oteo iz usta, a žedni hlepe za njihovim dobrima.</p> 
 <p><a name="an_5:6">5:6</a> Ne, opačina ne izbija iz zemlje, nit' nevolja iz tla može nići sama,</p> 
 <p><a name="an_5:7">5:7</a> nego čovjek rađa muku i nevolju kao što let orlov teži u visinu.</p> 
 <p><a name="an_5:8">5:8</a> Al' ja bih se ipak Bogu utekao i pred njime stvar bih svoju razložio.</p> 
 <p><a name="an_5:9">5:9</a> Nedokučiva on djela silna stvori, čudesa koja se izbrojit' ne mogu.</p> 
 <p><a name="an_5:10">5:10</a> On kišom rosi po svem licu zemljinu i vodu šalje da nam polja natapa.</p> 
 <p><a name="an_5:11">5:11</a> Da bi ponižene visoko digao, da bi ojađene srećom obdario,</p> 
 <p><a name="an_5:12">5:12</a> redom ruši ono što lukavci smisle, što god započeli, on im izjalovi.</p> 
 <p><a name="an_5:13">5:13</a> On hvata mudre u njihovu lukavstvu, naume spletkara obraća u ništa.</p> 
 <p><a name="an_5:14">5:14</a> Posred bijela dana zapadnu u tamu, pipaju u podne kao usred noći.</p> 
 <p><a name="an_5:15">5:15</a> On iz njinih ralja izbavlja jadnika, iz silničkih ruku diže siromaha.</p> 
 <p><a name="an_5:16">5:16</a> Tako se pokaže nada nevoljniku, i nepravda mora zatvoriti usta.</p> 
 <p><a name="an_5:17">5:17</a> Da, blago čovjeku koga Bog odbaci! Stoga ti ne prezri karanje Svesilnog!</p> 
 <p><a name="an_5:18">5:18</a> On ranjava, ali i ranu povija, udara i svojom zacjeljuje rukom.</p> 
 <p><a name="an_5:19">5:19</a> Iz šest će nevolja tebe izbaviti, ni u sedmoj zlo te dotaknuti neće.</p> 
 <p><a name="an_5:20">5:20</a> U gladi, od smrti on će te spasiti, a u ratu, oštru će te otet maču.</p> 
 <p><a name="an_5:21">5:21</a> Biču zla jezika uklonit će tebe, ispred otimača bez straha ćeš biti.</p> 
 <p><a name="an_5:22">5:22</a> Suši i studeni ti ćeš se smijati i od divljih zvijeri strahovati nećeš.</p> 
 <p><a name="an_5:23">5:23</a> Sklopit' ti ćeš savez s kamenjem na njivi, zvjerad divlja s tobom u miru će biti.</p> 
 <p><a name="an_5:24">5:24</a> U šatoru svome mir ćeš uživati, dom svoj kad pohodiš netaknut će stajat.</p> 
 <p><a name="an_5:25">5:25</a> Koljeno ćeš svoje gledat' gdje se množi i potomstvo gdje ti kao trava raste.</p> 
 <p><a name="an_5:26">5:26</a> U grob ti ćeš leći kada budeš zreo, kao što se žito snosi kad dozori.</p> 
 <p><a name="an_5:27">5:27</a> Sve motrismo ovo: istina je živa! zato sve za dobro svoje ti poslušaj." </p> 
 <p><a name="an_6:1">6:1</a> A Job progovori i reče:</p> 
 <p><a name="an_6:2">6:2</a> "O, kad bi se jad moj izmjeriti mog'o, a nevolje moje stavit' na tezulju!</p> 
 <p><a name="an_6:3">6:3</a> Teže one jesu od sveg pijeska morskog, i stoga mi riječi zastraniti znaju.</p> 
 <p><a name="an_6:4">6:4</a> Strijele Svesilnoga u mojem su mesu, ljuti otrov njihov ispija mi dušu, Božje se strahote oborile na me.</p> 
 <p><a name="an_6:5">6:5</a> TÓa, kraj svježe trave njače li magarac, muče li goveče kraj punih jasala?</p> 
 <p><a name="an_6:6">6:6</a> Zar hranu bljutavu jedemo bez soli? Zar kakove slasti ima u bjelancu?</p> 
 <p><a name="an_6:7">6:7</a> Al' ono što mi se gadilo dotaći, to mi je sada sva hrana u bolesti.</p> 
 <p><a name="an_6:8">6:8</a> O, da bi se molba moja uslišala, da mi Bog ispuni ono čem se nadam!</p> 
 <p><a name="an_6:9">6:9</a> O, kada bi me Bog uništiti htio, kada bi mahnuo rukom da me satre!</p> 
 <p><a name="an_6:10">6:10</a> Za mene bi prava utjeha to bila, klicati bih mog'o u mukama teškim što se ne protivljah odluci Svetoga.</p> 
 <p><a name="an_6:11">6:11</a> Zar snage imam da mogu čekati? Radi kakve svrhe da ja duže živim?</p> 
 <p><a name="an_6:12">6:12</a> Zar je snaga moja k'o snaga kamena, zar je tijelo moje od mjedi liveno?</p> 
 <p><a name="an_6:13">6:13</a> Na što se u sebi osloniti mogu? Zar mi svaka pomoć nije uskraćena?</p> 
 <p><a name="an_6:14">6:14</a> Tko odbija milost bližnjemu svojemu, prezreo je strah od Boga Svesilnoga.</p> 
 <p><a name="an_6:15">6:15</a> Kao potok me iznevjeriše braća, kao bujice zimske svoje korito.</p> 
 <p><a name="an_6:16">6:16</a> Od leda mutne vode im se nadimlju, 'bujaju od snijega što se topit' stao;</p> 
 <p><a name="an_6:17">6:17</a> al u doba sušno naskoro presahnu, od žege ishlape tada iz korita.</p> 
 <p><a name="an_6:18">6:18</a> Karavane zbog njih skreću sa putova, u pustinju zađu i u njoj se gube.</p> 
 <p><a name="an_6:19">6:19</a> Karavane temske očima ih traže, putnici iz Šebe nadaju se njima.</p> 
 <p><a name="an_6:20">6:20</a> A kad do njih dođu, nađu se u čudu, jer su se u nadi svojoj prevarili.</p> 
 <p><a name="an_6:21">6:21</a> U ovom ste času i vi meni takvi: vidjeste strahotu pa se preplašiste.</p> 
 <p><a name="an_6:22">6:22</a> Rekoh li vam možda: 'Darujte mi štogod, poklonite nešto od svojega blaga;</p> 
 <p><a name="an_6:23">6:23</a> iz šake dušmanske izbavite mene, oslobodite me silnikova jarma?'</p> 
 <p><a name="an_6:24">6:24</a> Vi me poučite, pa ću ušutjeti, u čem je moj prijestup, pokažite meni.</p> 
 <p><a name="an_6:25">6:25</a> O, kako su snažne besjede iskrene! Al' kamo to vaši smjeraju prijekori?</p> 
 <p><a name="an_6:26">6:26</a> Mislite li možda prekoriti riječi? TÓa u vjetar ide govor očajnikov!</p> 
 <p><a name="an_6:27">6:27</a> Nad sirotom kocku zar biste bacali i sa prijateljem trgovali svojim?</p> 
 <p><a name="an_6:28">6:28</a> U oči me sada dobro pogledajte, paz'te neću li vam slagati u lice.</p> 
 <p><a name="an_6:29">6:29</a> Povucite riječ! Kakve li nepravde! Povucite riječ, neporočan ja sam!</p> 
 <p><a name="an_6:30">6:30</a> Zar pakosti ima na usnama mojim? Zar nesreću svaku okusio nisam?</p> 
 <p><a name="an_7:1">7:1</a> Nije l' vojska život čovjekov na zemlji?  Ne provodi l' dane poput najamnika?</p> 
 <p><a name="an_7:2">7:2</a> Kao što trudan rob za hladom žudi, poput nadničara štono plaću čeka,</p> 
 <p><a name="an_7:3">7:3</a> mjeseci jada tako me zapadoše i noći su mučne meni dosuđene.</p> 
 <p><a name="an_7:4">7:4</a> Liježuć' mislim svagda: 'Kada ću ustati?' A dižuć se: 'Kada večer dočekati!' I tako se kinjim sve dok se ne smrkne.</p> 
 <p><a name="an_7:5">7:5</a> PÓut moju crvi i blato odjenuše, koža na meni puca i raščinja se.</p> 
 <p><a name="an_7:6">7:6</a> Dani moji brže od čunka prođoše, promakoše hitro bez ikakve nade.</p> 
 <p><a name="an_7:7">7:7</a> Spomeni se: život moj je samo lahor i oči mi neće više vidjet' sreće!</p> 
 <p><a name="an_7:8">7:8</a> Prijateljsko oko neće me gledati; pogled svoj u mene upro si te sahnem.</p> 
 <p><a name="an_7:9">7:9</a> Kao što se oblak gubi i raspline, tko u Šeol siđe, više ne izlazi.</p> 
 <p><a name="an_7:10">7:10</a> Domu svome natrag ne vraća se nikad, njegovo ga mjesto više ne poznaje.</p> 
 <p><a name="an_7:11">7:11</a> Ustima ja svojim stoga branit' neću, u tjeskobi duha govorit ću sada, u gorčini duše ja ću zajecati.</p> 
 <p><a name="an_7:12">7:12</a> Zar sam more ili neman morska, pa si stražu nada mnom stavio?</p> 
 <p><a name="an_7:13">7:13</a> Kažem li: 'Na logu ću se smirit', ležaj će mi olakšati muke',</p> 
 <p><a name="an_7:14">7:14</a> snovima me prestravljuješ tada, prepadaš me viđenjima mučnim.</p> 
 <p><a name="an_7:15">7:15</a> Kamo sreće da mi se zadavit'! Smrt mi je od patnja mojih draža.</p> 
 <p><a name="an_7:16">7:16</a> Ja ginem i vječno živjet neću; pusti me, tek dah su dani moji!</p> 
 <p><a name="an_7:17">7:17</a> Što je čovjek da ga toliko ti cijeniš, da je srcu tvojem tako prirastao</p> 
 <p><a name="an_7:18">7:18</a> i svakoga jutra da njega pohodiš i svakoga trena da ga iskušavaš?</p> 
 <p><a name="an_7:19">7:19</a> Kada ćeš svoj pogled skinuti sa mene i dati mi barem pljuvačku progutat'?</p> 
 <p><a name="an_7:20">7:20</a> Ako sam zgriješio, što učinih tebi, o ti koji pomno nadzireš čovjeka? Zašto si k'o metu mene ti uzeo, zbog čega sam tebi na teret postao?</p> 
 <p><a name="an_7:21">7:21</a> Zar prijestupa moga ne možeš podnijeti i ne možeš prijeći preko krivnje moje? Jer, malo će proći i u prah ću leći, ti ćeš me tražiti, al' me biti neće."</p> 
 <p><a name="an_8:1">8:1</a> Bildan iz Šuaha progovori tad i reče:</p> 
 <p><a name="an_8:2">8:2</a> "Dokad ćeš jošte govoriti tako, dokle će ti riječ kao vihor biti?</p> 
 <p><a name="an_8:3">8:3</a> TÓa zar može Bog pravo pogaziti, može li pravdu izvrnut' Svesilni?</p> 
 <p><a name="an_8:4">8:4</a> Ako mu djeca tvoja sagriješiše, preda ih zato bezakonju njinu.</p> 
 <p><a name="an_8:5">8:5</a> Al' ako Boga potražiš iskreno i od Svesilnog milost ti izmoliš;</p> 
 <p><a name="an_8:6">8:6</a> ako li budeš čist i neporočan, odsad će svagda on nad tobom bdjeti i obnovit će kuću pravedniku.</p> 
 <p><a name="an_8:7">8:7</a> Bit će malena tvoja sreća prošla prema budućoj što te očekuje.</p> 
 <p><a name="an_8:8">8:8</a> No pitaj samo prošle naraštaje, na mudrost pređa njihovih pripazi.</p> 
 <p><a name="an_8:9">8:9</a> Od jučer mi smo i ništa ne znamo, poput sjene su na zemlji nam dani.</p> 
 <p><a name="an_8:10">8:10</a> Oni će te poučit' i reći ti, iz srca će svog izvući besjede:</p> 
 <p><a name="an_8:11">8:11</a> 'Izvan močvare zar će rogoz nići? Zar će bez vode trstika narasti?</p> 
 <p><a name="an_8:12">8:12</a> Zeleni se sva, al' i nekošena usahne prije svake druge trave.</p> 
 <p><a name="an_8:13">8:13</a> To je kob svakog tko Boga zaboravi; tako propada nada bezbožnika:</p> 
 <p><a name="an_8:14">8:14</a> Nit je tanana njegovo uzdanje, a ufanje mu kuća paukova.</p> 
 <p><a name="an_8:15">8:15</a> Nasloni li se, ona mu se ljulja, prihvati li se, ona mu se ruši.</p> 
 <p><a name="an_8:16">8:16</a> Zeleni se i sav na suncu buja, vrt su mu cio mladice prerasle.</p> 
 <p><a name="an_8:17">8:17</a> Svojim korijenjem krš je isprepleo te život crpe iz živa kamena.</p> 
 <p><a name="an_8:18">8:18</a> A kad ga s mjesta njegova istrgnu, ono ga niječe: 'Nikada te ne vidjeh!'</p> 
 <p><a name="an_8:19">8:19</a> I evo gdje na putu sada trune dok drugo bilje već niče iz zemlje.</p> 
 <p><a name="an_8:20">8:20</a> Ne, Bog neće odbacit' neporočne, niti će rukom poduprijet' opake.</p> 
 <p><a name="an_8:21">8:21</a> Smijeh će ti opet ispuniti usta, s usana će odjeknuti klicanje.</p> 
 <p><a name="an_8:22">8:22</a> Dušmane će ti odjenut' sramota i šatora će nestat' zlikovačkog.'"</p> 
 <p><a name="an_9:1">9:1</a> Job progovori i reče:</p> 
 <p><a name="an_9:2">9:2</a> "Zaista, dobro ja znadem da je tako: kako da pred Bogom čovjek ima pravo?</p> 
 <p><a name="an_9:3">9:3</a> Ako bi se tkogod htio prÓeti s njime, odvratio mu ne bi ni jednom od tisuću.</p> 
 <p><a name="an_9:4">9:4</a> Srcem on je mudar, a snagom svesilan, i tko bi se njemu nekažnjeno opro?</p> 
 <p><a name="an_9:5">9:5</a> On brda premješta, a ona to ne znaju, u jarosti svojoj on ih preokreće.</p> 
 <p><a name="an_9:6">9:6</a> Pokreće on zemlju sa njezina mjesta, iz temelja njene potresa stupove.</p> 
 <p><a name="an_9:7">9:7</a> Kad zaprijeti suncu, ono se ne rađa, on pečatom svojim i zvijezde pečati.</p> 
 <p><a name="an_9:8">9:8</a> Jedini on je nebesa razapeo i pučinom morskom samo on hodao.</p> 
 <p><a name="an_9:9">9:9</a> Stvorio je Medvjede i Oriona, Vlašiće i zvijezđa na južnome nebu.</p> 
 <p><a name="an_9:10">9:10</a> Tvorac on je djela silnih, nepojmljivih čudesa koja se izbrojit' ne mogu.</p> 
 <p><a name="an_9:11">9:11</a> Ide pored mene, a ja ga ne vidim; evo, on prolazi - ja ga ne opažam.</p> 
 <p><a name="an_9:12">9:12</a> Ugrabi li što, tko će mu to priječit, i tko ga pitat smije: 'Što si učinio?'</p> 
 <p><a name="an_9:13">9:13</a> Bog silni srdžbu svoju ne opoziva: pred njim poniču saveznici Rahaba.</p> 
 <p><a name="an_9:14">9:14</a> Pa kako onda da njemu odgovorim, koju riječ da protiv njega izaberem?</p> 
 <p><a name="an_9:15">9:15</a> I da sam u pravu, odvratio ne bih, u suca svojega milost bih molio.</p> 
 <p><a name="an_9:16">9:16</a> A kad bi se na zov moj i odazvao, vjerovao ne bih da on glas moj sluša.</p> 
 <p><a name="an_9:17">9:17</a> Jer, za dlaku jednu on mene satire, bez razloga moje rane umnožava.</p> 
 <p><a name="an_9:18">9:18</a> Ni časa jednoga predahnut' mi ne da, nego mene svakom gorčinom napaja!</p> 
 <p><a name="an_9:19">9:19</a> Ako je na snagu - tÓa on je najjači! Ako je na pravdu - tko će njega na sud?</p> 
 <p><a name="an_9:20">9:20</a> Da sam i prav, usta bi me osudila, da sam i nevin, zlim bi me proglasila.</p> 
 <p><a name="an_9:21">9:21</a> A jesam li nevin? Ni sam ne znam više, moj je život meni sasvim omrzao!</p> 
 <p><a name="an_9:22">9:22</a> Jer, to je svejedno; i zato ja kažem: nevina i grešnika on dokončava.</p> 
 <p><a name="an_9:23">9:23</a> I bič smrtni kad bi odjednom ubijo ... ali on se ruga nevolji nevinih.</p> 
 <p><a name="an_9:24">9:24</a> U zemlji predanoj u šake zlikovaca, on oči sucima njezinim zastire. Ako on to nije, tko je drugi onda?</p> 
 <p><a name="an_9:25">9:25</a> Od skoroteče su brži moji dani, bježe daleko, nigdje dobra ne videć.'</p> 
 <p><a name="an_9:26">9:26</a> K'o čamci od rogoza hitro promiču, k'o orao na plijen kada se zaleti.</p> 
 <p><a name="an_9:27">9:27</a> Kažem li: zaboravit ću jadikovku, razvedrit ću lice i veseo biti,</p> 
 <p><a name="an_9:28">9:28</a> od mojih me muka groza obuzima, jer znadem da me ti ne držiš nevinim.</p> 
 <p><a name="an_9:29">9:29</a> Ako li sam grešan, tÓa čemu onda da zalud mučim sebe.</p> 
 <p><a name="an_9:30">9:30</a> Kad bih i sniježnicom sebe ja isprao, kad bih i lugom ruke svoje umio,</p> 
 <p><a name="an_9:31">9:31</a> u veću bi me nečist opet gurnuo, i moje bi me se gnušale haljine!</p> 
 <p><a name="an_9:32">9:32</a> Nije čovjek k'o ja da se s njime pravdam i na sud da idem s njim se parničiti.</p> 
 <p><a name="an_9:33">9:33</a> Niti kakva suca ima među nama da ruke svoje stavi na nas dvojicu,</p> 
 <p><a name="an_9:34">9:34</a> da šibu njegovu od mene odmakne, da užas njegov mene više ne plaši!</p> 
 <p><a name="an_9:35">9:35</a> Govorit ću ipak bez ikakva straha, jer ja nisam takav u svojim očima!</p> 
 <p><a name="an_10:1">10:1</a> Kad mi je duši život omrznuo, nek' mi tužaljka poteče slobodno, zborit ću u gorčini duše svoje.</p> 
 <p><a name="an_10:2">10:2</a> Reću ću Bogu: Nemoj me osudit! Kaži mi zašto se na me obaraš.</p> 
 <p><a name="an_10:3">10:3</a> TÓa što od toga imaš da me tlačiš, da djelo ruku svojih zabacuješ, da pomažeš namjerama opakih?</p> 
 <p><a name="an_10:4">10:4</a> Jesu li u tebe oči tjelesne? Zar ti vidiš kao što čovjek vidi?</p> 
 <p><a name="an_10:5">10:5</a> Zar su ti dani k'o dani smrtnika a kao ljudski vijek tvoje godine?</p> 
 <p><a name="an_10:6">10:6</a> Zbog čega krivnju moju istražuješ i grijehe moje hoćeš razotkriti,</p> 
 <p><a name="an_10:7">10:7</a> kad znadeš dobro da sam nedužan, da ruci tvojoj izmaknut ne mogu?</p> 
 <p><a name="an_10:8">10:8</a> Tvoje me ruke sazdaše, stvoriše, zašto da me sada opet raščiniš!</p> 
 <p><a name="an_10:9">10:9</a> Sjeti se, k'o glinu si me sazdao i u prah ćeš me ponovo vratiti.</p> 
 <p><a name="an_10:10">10:10</a> Nisi li mene k'o mlijeko ulio i učinio da se k'o sir zgrušam?</p> 
 <p><a name="an_10:11">10:11</a> Kožom si me i mesom odjenuo, kostima si me spleo i žilama.</p> 
 <p><a name="an_10:12">10:12</a> S milošću si mi život darovao, brižljivo si nad mojim bdio dahom.</p> 
 <p><a name="an_10:13">10:13</a> Al' u svom srcu ovo si sakrio, znam da je tvoja to bila namjera:</p> 
 <p><a name="an_10:14">10:14</a> da paziš budno hoću li zgriješiti i da mi grijeh ne prođe nekažnjeno.</p> 
 <p><a name="an_10:15">10:15</a> Ako sam grešan, onda teško meni, ako li sam prav, glavu ne smijem dići - shrvan sramotom, nesrećom napojen!</p> 
 <p><a name="an_10:16">10:16</a> Ispravim li se, k'o lav me nagoniš, snagu svoju okušavaš na meni,</p> 
 <p><a name="an_10:17">10:17</a> optužbe nove na mene podižeš, jarošću većom na mene usplamtiš i sa svježim se četama obaraš.</p> 
 <p><a name="an_10:18">10:18</a> Iz utrobe što si me izvukao? O, što ne umrijeh: vidjeli me ne bi,</p> 
 <p><a name="an_10:19">10:19</a> bio bih k'o da me ni bilo nije, iz utrobe u grob bi me stavili.</p> 
 <p><a name="an_10:20">10:20</a> Mog su života dani tako kratki! Pusti me da se još malo veselim</p> 
 <p><a name="an_10:21">10:21</a> prije nego ću na put bez povratka, u zemlju tame, zemlju sjene smrtne,</p> 
 <p><a name="an_10:22">10:22</a> u zemlju tmine guste i meteža, gdje je svjetlost slična noći najcrnjoj."</p> 
 <p><a name="an_11:1">11:1</a> Sofar iz Naama progovori tad i reče:</p> 
 <p><a name="an_11:2">11:2</a> "Zar na riječi mnoge da se ne odvrati? Zar će se brbljavac još i opravdati?</p> 
 <p><a name="an_11:3">11:3</a> Zar će tvoje trice ušutkati ljude, zar će ruganje ostat' neizrugano?</p> 
 <p><a name="an_11:4">11:4</a> Rekao si: 'Nauk moj je neporočan, u očima tvojim čist sam i bez ljage.'</p> 
 <p><a name="an_11:5">11:5</a> Ali kada bi Bog htio progovorit' i otvorit usta da ti odgovori</p> 
 <p><a name="an_11:6">11:6</a> kada bi ti tajne mudrosti otkrio koje um nijedan ne može doumit', znao bi da ti za grijehe račun ište.</p> 
 <p><a name="an_11:7">11:7</a> Možeš li dubine Božje proniknuti, dokučiti savršenstvo Svesilnoga?</p> 
 <p><a name="an_11:8">11:8</a> Od neba je više: što još da učiniš? Od Šeola dublje: što još da mudruješ?</p> 
 <p><a name="an_11:9">11:9</a> Duže je od zemlje - šire je od mora!</p> 
 <p><a name="an_11:10">11:10</a> Ako se povuče, ako te pograbi, ako na sud preda, tko će mu braniti?</p> 
 <p><a name="an_11:11">11:11</a> Jer on u čovjeku prozire prijevaru, vidi opačinu ako i ne gleda.</p> 
 <p><a name="an_11:12">11:12</a> Čovjek se bezuman obraća k pameti i divlji magarac uzdi se pokori.</p> 
 <p><a name="an_11:13">11:13</a> Ako li srce svoje ti uspraviš i ruke svoje pružiš prema njemu,</p> 
 <p><a name="an_11:14">11:14</a> ako li zloću iz ruku odbaciš i u šatoru svom ne daš zlu stana,</p> 
 <p><a name="an_11:15">11:15</a> čisto ćeš čelo moći tad podići, čvrst ćeš biti i bojati se nećeš.</p> 
 <p><a name="an_11:16">11:16</a> Svojih se kušnja nećeš sjećat' više kao ni vode koja je protekla.</p> 
 <p><a name="an_11:17">11:17</a> Jasnije će tvoj život sjat' no podne, tmina će se obratit' u svanuće.</p> 
 <p><a name="an_11:18">11:18</a> U uzdanju svom živjet ćeš sigurno i zaštićen počivat ćeš u miru.</p> 
 <p><a name="an_11:19">11:19</a> Kad legneš, nitko te buniti neće; mnogi će tvoju tražiti naklonost.</p> 
 <p><a name="an_11:20">11:20</a> A zlikovcima ugasnut će oči, neće im više biti utočišta: izdahnut', bit će jedina im nada." </p> 
 <p><a name="an_12:1">12:1</a> Job progovori i reče:</p> 
 <p><a name="an_12:2">12:2</a> "Uistinu, vi ste cvijet naroda, sa vama će izumrijeti mudrost.</p> 
 <p><a name="an_12:3">12:3</a> Al' i ja znam k'o i vi misliti, ni u čemu od vas gori nisam: tko za stvari takve ne bi znao?</p> 
 <p><a name="an_12:4">12:4</a> Prijateljima sam svojim ja na podsmijeh što zazivam Boga da mi odgovori! Na podsmijeh ja sam - pravednik neporočan!</p> 
 <p><a name="an_12:5">12:5</a> Prezirat' je nesretnika - sretni misle, udariti treba onog što posrće!</p> 
 <p><a name="an_12:6">12:6</a> Dotle su na miru šatori pljačkaša, izazivači Boga žive bezbrižno kao da Boga u šaci svojoj drže!</p> 
 <p><a name="an_12:7">12:7</a> Ali pitaj zvijeri, i poučit će te; ptice nebeske pitaj, i razjasnit će ti.</p> 
 <p><a name="an_12:8">12:8</a> Gušteri zemlje to će ti protumačit', ribe u moru ispripovjedit će ti.</p> 
 <p><a name="an_12:9">12:9</a> Od stvorenja sviju, koje ne bi znalo da je sve to Božja ruka učinila?!</p> 
 <p><a name="an_12:10">12:10</a> U ruci mu leži život svakog bića i dah životvorni svakog ljudskog tijela.</p> 
 <p><a name="an_12:11">12:11</a> Zar uhom mi ne sudimo besjedu k'o što kušamo nepcem okus jela?</p> 
 <p><a name="an_12:12">12:12</a> Sjedine mudrost donose čovjeku, a s vijekom dugim umnost mu dolazi.</p> 
 <p><a name="an_12:13">12:13</a> Ali u Njemu mudrost je i snaga, u Njemu savjet je i sva razumnost.</p> 
 <p><a name="an_12:14">12:14</a> Što razgradi, sagradit neće nitko, kog zatvori, nitko ne oslobađa.</p> 
 <p><a name="an_12:15">12:15</a> Ustavi li vodu, suša nastaje; pusti li je, svu zemlju ispremetne.</p> 
 <p><a name="an_12:16">12:16</a> Jer u njemu je snaga i sva mudrost, njegov je prevareni i varalica.</p> 
 <p><a name="an_12:17">12:17</a> On savjetnike lišava razbora, suce pametne udara bezumljem.</p> 
 <p><a name="an_12:18">12:18</a> On otpasuje pojas kraljevima i užetom im vezuje bokove.</p> 
 <p><a name="an_12:19">12:19</a> On bosonoge tjera svećenike i mogućnike sa vlasti obara.</p> 
 <p><a name="an_12:20">12:20</a> On diže riječ iz usta rječitima i starcima pravo rasuđivanje.</p> 
 <p><a name="an_12:21">12:21</a> On sasiplje prezir po plemićima i junacima bedra raspasuje.</p> 
 <p><a name="an_12:22">12:22</a> On dubinama razotkriva tmine i sjenu smrtnu na svjetlo izvodi.</p> 
 <p><a name="an_12:23">12:23</a> On diže narod pa ga uništava, umnoži ga a potom iskorijeni.</p> 
 <p><a name="an_12:24">12:24</a> On zaluđuje vladare naroda te po bespuću lutaju pustinjskom</p> 
 <p><a name="an_12:25">12:25</a> i pipaju u tmini bez svjetlosti glavinjajući poput pijanaca.</p> 
 <p><a name="an_13:1">13:1</a> Očima svojim sve to ja vidjeh, ušima svojim čuh i razumjeh.</p> 
 <p><a name="an_13:2">13:2</a> Sve što vi znate znadem to i ja, ni u čemu od vas gori nisam.</p> 
 <p><a name="an_13:3">13:3</a> Zato, zborit' moram sa Svesilnim, pred Bogom svoj razlog izložiti.</p> 
 <p><a name="an_13:4">13:4</a> Jer, kovači laži vi ste pravi, i svi ste vi zaludni liječnici!</p> 
 <p><a name="an_13:5">13:5</a> Kada biste bar znali šutjeti, mudrost biste svoju pokazali!</p> 
 <p><a name="an_13:6">13:6</a> Dokaze mi ipak poslušajte, razlog mojih usana počujte.</p> 
 <p><a name="an_13:7">13:7</a> Zar zbog Boga govorite laži, zar zbog njega riječi te prijevarne?</p> 
 <p><a name="an_13:8">13:8</a> Zar biste pristrano branit' htjeli Boga, zar biste mu htjeli biti odvjetnici?</p> 
 <p><a name="an_13:9">13:9</a> Zar bi dobro bilo da vas on ispita? Zar biste ga obmanuli k'o čovjeka?</p> 
 <p><a name="an_13:10">13:10</a> Kaznom preteškom on bi vas pokarao poradi potajne vaše pristranosti.</p> 
 <p><a name="an_13:11">13:11</a> Zar vas veličanstvo njegovo ne plaši i zar vas od njega užas ne spopada?</p> 
 <p><a name="an_13:12">13:12</a> Razlozi su vam od pepela izreke, obrana je vaša obrana od blata.</p> 
 <p><a name="an_13:13">13:13</a> Umuknite sada! Dajte da govorim, pa neka me poslije snađe što mu drago.</p> 
 <p><a name="an_13:14">13:14</a> Zar da meso svoje sam kidam zubima? Da svojom rukom život upropašćujem?</p> 
 <p><a name="an_13:15">13:15</a> On me ubit' može: nade druge nemam već da pred njim svoje držanje opravdam.</p> 
 <p><a name="an_13:16">13:16</a> I to je već zalog mojega spasenja, jer bezbožnik preda nj ne može stupiti.</p> 
 <p><a name="an_13:17">13:17</a> Pažljivo mi riječi poslušajte, nek' vam prodre u uši besjeda.</p> 
 <p><a name="an_13:18">13:18</a> Gle: ja sam pripremio parnicu, jer u svoje sam pravo uvjeren.</p> 
 <p><a name="an_13:19">13:19</a> Tko se sa mnom hoće parničiti? - Umuknut ću potom te izdahnut'.</p> 
 <p><a name="an_13:20">13:20</a> Dvije mi molbe samo ne uskrati da se od tvog lica ne sakrivam:</p> 
 <p><a name="an_13:21">13:21</a> digni s mene tešku svoju ruku i užasom svojim ne straši me.</p> 
 <p><a name="an_13:22">13:22</a> Tada me pitaj, a ja ću odgovarat'; ili ja da pitam, ti da odgovaraš.</p> 
 <p><a name="an_13:23">13:23</a> Koliko počinih prijestupa i grijeha? Prekršaj mi moj pokaži i krivicu.</p> 
 <p><a name="an_13:24">13:24</a> Zašto lice svoje kriješ sad od mene, zašto u meni vidiš neprijatelja?</p> 
 <p><a name="an_13:25">13:25</a> Zašto strahom mučiš list vjetrom progonjen, zašto se na suhu obaraš slamčicu?</p> 
 <p><a name="an_13:26">13:26</a> O ti, koji mi gorke pišeš presude i teretiš mene grijesima mladosti,</p> 
 <p><a name="an_13:27">13:27</a> koji si mi noge u klade sapeo i koji bdiš nad svakim mojim korakom i tragove stopa mojih ispituješ!</p> 
 <p><a name="an_13:28">13:28</a> Život mi se k'o trulo drvo raspada, k'o haljina što je moljci izjedaju!</p> 
 <p><a name="an_14:1">14:1</a> Čovjek koga je žena rodila kratka je vijeka i pun nevolja.</p> 
 <p><a name="an_14:2">14:2</a> K'o cvijet je nikao i vene već, poput sjene bježi ne zastajuć'.</p> 
 <p><a name="an_14:3">14:3</a> Na takva, zar, ti oči otvaraš i preda se na sud ga izvodiš?</p> 
 <p><a name="an_14:4">14:4</a> Tko će čisto izvuć' iz nečista? Nitko!</p> 
 <p><a name="an_14:5">14:5</a> Pa kad su njegovi dani odbrojeni, kad mu broj mjeseci o tebi ovisi, kad mu granicu stavljaš neprijelaznu,</p> 
 <p><a name="an_14:6">14:6</a> skini s njega pogled da počinut' može, poput najamnika da svoj dan uživa.</p> 
 <p><a name="an_14:7">14:7</a> TÓa ni drvu nije nada sva propala, posječeno, ono opet prozeleni i mladice nove iz njega izbiju.</p> 
 <p><a name="an_14:8">14:8</a> Ako mu korijen i ostari u zemlji, ako mu se panj i sasuši u prahu,</p> 
 <p><a name="an_14:9">14:9</a> oćutjevši vodu, ono će propupat' i pustiti grane kao stablo novo.</p> 
 <p><a name="an_14:10">14:10</a> Al' kad čovjek umre, ostaje pokošen, kad smrtnik izdahne, gdje li je on tada?</p> 
 <p><a name="an_14:11">14:11</a> Može sva voda iz mora ispariti i presahnut' rijeke, isušit posvema',</p> 
 <p><a name="an_14:12">14:12</a> al' čovjek kad legne, ne ustaje više, dok nebesa bude, neće se podići, od sna se svojega probuditi neće.</p> 
 <p><a name="an_14:13">14:13</a> O, kad bi me htio skriti u Šeolu, zakloniti me dok srdžba ti ne mine, dÓati mi rok kad ćeš me se spomenuti,</p> 
 <p><a name="an_14:14">14:14</a> - jer, kad umre čovjek, zar uskrsnut' može? - čekao bih te sve dane vojske svoje dok ne bi došao da mi smjenu dadeš.</p> 
 <p><a name="an_14:15">14:15</a> Zvao bi me, a ja bih se odazvao: zaželio si se djela svojih ruku.</p> 
 <p><a name="an_14:16">14:16</a> A sad nad svakim mojim vrebaš korakom, nijednog mi grijeha nećeš oprostiti,</p> 
 <p><a name="an_14:17">14:17</a> u vreći si prijestup moj zapečatio i krivicu moju svu si zapisao.</p> 
 <p><a name="an_14:18">14:18</a> Vaj! K'o što se jednom uruši planina, k'o što se hridina s mjesta svog odvali,</p> 
 <p><a name="an_14:19">14:19</a> k'o što voda kamen s vremenom istroši, a pljusak bujicom zemlju svu sapere, tako uništavaš nadu u čovjeku.</p> 
 <p><a name="an_14:20">14:20</a> Oborio si ga - on ode za svagda, nagrđena lica, otjeran, odbačen.</p> 
 <p><a name="an_14:21">14:21</a> Djecu mu poštuju - o tom ništa ne zna; ako su prezrena - o tom ne razmišlja.</p> 
 <p><a name="an_14:22">14:22</a> On jedino pati zbog svojega tijela, on jedino tuži zbog svojeg života."</p> 
 <p><a name="an_15:1">15:1</a> Elifaz Temanac progovori tad i reče:</p> 
 <p><a name="an_15:2">15:2</a> "Zar šupljom naukom odgovara mudrac i vjetrom istočnim trbuh napuhuje?</p> 
 <p><a name="an_15:3">15:3</a> Zar on sebe brani riječima ispraznim, besjedama koje ničem ne koriste?</p> 
 <p><a name="an_15:4">15:4</a> Još više ti činiš: ništiš strah od Boga, pred njegovim licem pribranost ukidaš.</p> 
 <p><a name="an_15:5">15:5</a> Tvoje riječi krivicu tvoju odaju, poslužio si se jezikom lukavih,</p> 
 <p><a name="an_15:6">15:6</a> vlastita te usta osuđuju, ne ja, protiv tebe same ti usne svjedoče.</p> 
 <p><a name="an_15:7">15:7</a> Zar si prvi čovjek koji se rodio? Zar si na svijet prije bregova došao?</p> 
 <p><a name="an_15:8">15:8</a> Zar si tajne Božje ti prisluškivao i mudrost čitavu za se prisvojio?</p> 
 <p><a name="an_15:9">15:9</a> Što ti znadeš, a da i mi ne znamo, što ti razumiješ, a da to ne shvaćamo?</p> 
 <p><a name="an_15:10">15:10</a> Ima među nama i sijedih i starih kojima je više ljeta no tvom ocu.</p> 
 <p><a name="an_15:11">15:11</a> Zar su ti utjehe Božje premalene i blage riječi upućene tebi?</p> 
 <p><a name="an_15:12">15:12</a> Što te srce tvoje tako slijepo goni i što tako divlje prevrćeš očima</p> 
 <p><a name="an_15:13">15:13</a> kad proti Bogu jarost svoju okrećeš, a iz usta takve riječi ti izlaze!</p> 
 <p><a name="an_15:14">15:14</a> Što je čovjek da bi čist mogao biti? Zar je itko rođen od žene pravedan?</p> 
 <p><a name="an_15:15">15:15</a> Gle, ni u svece se On ne pouzdava, oku njegovu ni nebesa čista nisu,</p> 
 <p><a name="an_15:16">15:16</a> a kamoli to biće gadno i buntovno, čovjek što k'o vodu pije opačinu!</p> 
 <p><a name="an_15:17">15:17</a> Mene sad poslušaj, poučit' te hoću, što god sam vidjeh, ispričat' ti želim,</p> 
 <p><a name="an_15:18">15:18</a> i ono što naučavahu mudraci ne tajeć' što su primili od pređa</p> 
 <p><a name="an_15:19">15:19</a> kojima je zemlja ova bila dana kamo tuđin nije nikada stupio.</p> 
 <p><a name="an_15:20">15:20</a> Zlikovac se muči cijelog svoga vijeka, nasilniku već su ljeta odbrojena.</p> 
 <p><a name="an_15:21">15:21</a> Krik strave svagda mu u ušima ječi, dok miruje, na njeg baca se razbojnik.</p> 
 <p><a name="an_15:22">15:22</a> Ne nada se da će izbjeći tminama i znade dobro da je maču namijenjen,</p> 
 <p><a name="an_15:23">15:23</a> strvinaru da je kao plijen obećan. On znade da mu se dan propasti bliži.</p> 
 <p><a name="an_15:24">15:24</a> Nemir i tjeskoba na njeg navaljuju, k'o kralj spreman na boj na nj se obaraju.</p> 
 <p><a name="an_15:25">15:25</a> On je protiv Boga podizao ruku, usuđivao se prkosit' Svesilnom</p> 
 <p><a name="an_15:26">15:26</a> Ohola je čela na njega srljao, iza štita debela dobro zaklonjen.</p> 
 <p><a name="an_15:27">15:27</a> Lice mu bijaše obloženo salom a bokovi pretilinom otežali.</p> 
 <p><a name="an_15:28">15:28</a> Razrušene je zaposjeo gradove i kućišta nastanio napuštena. Srušit će se ono što za sebe sazda;</p> 
 <p><a name="an_15:29">15:29</a> cvasti mu neće, već rasuti se blago, sjena mu se neće po zemlji širiti.</p> 
 <p><a name="an_15:30">15:30</a> On se tami više izmaknuti neće, opržit će oganj njegove mladice, u dahu plamenih usta nestat će ga.</p> 
 <p><a name="an_15:31">15:31</a> U taštinu svoju neka se ne uzda, jer će mu ispraznost biti svom nagradom.</p> 
 <p><a name="an_15:32">15:32</a> Prije vremena će svenut' mu mladice, grane mu se nikad neće zazelenjet'.</p> 
 <p><a name="an_15:33">15:33</a> Kao loza, grozd će stresat' svoj nezreo, poput masline pobacit će cvatove.</p> 
 <p><a name="an_15:34">15:34</a> Da, bezbožničko je jalovo koljeno, i vatra proždire šator podmitljivca.</p> 
 <p><a name="an_15:35">15:35</a> Koji zlom zanesu, rađaju nesreću i prijevaru nose u utrobi svojoj."</p> 
 <p><a name="an_16:1">16:1</a> Job progovori i reče:</p> 
 <p><a name="an_16:2">16:2</a> "Koliko se takvih naslušah besjeda, kako ste mi svi vi mučni tješioci!</p> 
 <p><a name="an_16:3">16:3</a> Ima li kraja tim riječima ispraznim? Što te goni da mi tako odgovaraš?</p> 
 <p><a name="an_16:4">16:4</a> I ja bih mogao k'o vi govoriti da vam je duša na mjestu duše moje; i ja bih vas mog'o zasuti riječima i nad sudbom vašom tako kimat' glavom;</p> 
 <p><a name="an_16:5">16:5</a> i ja bih mogao ustima vas hrabrit', i ne bih žalio trud svojih usana.</p> 
 <p><a name="an_16:6">16:6</a> Al' ako govorim, patnja se ne blaži, ako li zašutim, zar će me minuti?</p> 
 <p><a name="an_16:7">16:7</a> Zlopakost me sada shrvala posvema, čitava se rulja oborila na me.</p> 
 <p><a name="an_16:8">16:8</a> Ustao je proti meni da svjedoči i u lice mi se baca klevetama.</p> 
 <p><a name="an_16:9">16:9</a> Jarošću me svojom razdire i goni, škrgućuć' zubima obara se na me. Moji protivnici sijeku me očima,</p> 
 <p><a name="an_16:10">16:10</a> prijeteći, na mene usta razvaljuju, po obrazima me sramotno ćuškaju, u čoporu svi tad navaljuju na me.</p> 
 <p><a name="an_16:11">16:11</a> Da, zloćudnicima Bog me predao, u ruke opakih on me izručio.</p> 
 <p><a name="an_16:12">16:12</a> Mirno življah dok On ne zadrma mnome, za šiju me ščepa da bi me slomio.</p> 
 <p><a name="an_16:13">16:13</a> Uze me za biljeg i strijelama osu, nemilosrdno mi bubrege probode i mojom žuči zemlju žednu natopi.</p> 
 <p><a name="an_16:14">16:14</a> Na tijelu mi ranu do rane otvara, kao bijesan ratnik nasrće na mene.</p> 
 <p><a name="an_16:15">16:15</a> Tijelo sam golo u kostrijet zašio, zario sam čelo svoje u prašinu.</p> 
 <p><a name="an_16:16">16:16</a> Zapalilo mi se sve lice od suza, sjena tamna preko vjeđa mi je pala.</p> 
 <p><a name="an_16:17">16:17</a> A nema nasilja na rukama mojim, molitva je moja bila uvijek čista.</p> 
 <p><a name="an_16:18">16:18</a> O zemljo, krvi moje nemoj sakriti i kriku mom ne daj nigdje da počine.</p> 
 <p><a name="an_16:19">16:19</a> Odsad na nebu imam ja svjedoka, u visini gore moj stoji branitelj.</p> 
 <p><a name="an_16:20">16:20</a> Moja vika moj je odvjetnik kod Boga dok se ispred njega suze moje liju:</p> 
 <p><a name="an_16:21">16:21</a> o, da me obrani u parbi mojoj s Bogom ko što smrtnik brani svojega bližnjega.</p> 
 <p><a name="an_16:22">16:22</a> No životu mom su odbrojena ljeta, na put bez povratka meni je krenuti.</p> 
 <p><a name="an_17:1">17:1</a> Daha mi nestaje, gasnu moji dani  i za mene već se skupljaju grobari.</p> 
 <p><a name="an_17:2">17:2</a> Rugači su evo mene dohvatili, od uvreda oka sklopiti ne mogu.</p> 
 <p><a name="an_17:3">17:3</a> Stoga me zaštiti i budi mi jamcem kad mi nitko u dlan neće da udari.</p> 
 <p><a name="an_17:4">17:4</a> Jer, srca si njina lišio razuma i dopustiti im nećeš da opstanu.</p> 
 <p><a name="an_17:5">17:5</a> K'o taj što imanje dijeli drugovima, a djeci njegovoj dotle oči gasnu,</p> 
 <p><a name="an_17:6">17:6</a> narodima svim sam na ruglo postao, onaj kom u lice svatko pljunut' može.</p> 
 <p><a name="an_17:7">17:7</a> Od tuge vid mi se muti u očima, poput sjene moji udovi postaju.</p> 
 <p><a name="an_17:8">17:8</a> Začudit će se zbog toga pravednici, na bezbožnika će planuti čestiti;</p> 
 <p><a name="an_17:9">17:9</a> neporočni će na svom ustrajat' putu, čovjek čistih ruku ojačat će još više.</p> 
 <p><a name="an_17:10">17:10</a> Hajde, svi vi, nećete li opet počet', tÓa među vama ja mudra ne nalazim!</p> 
 <p><a name="an_17:11">17:11</a> Minuli su dani, propale zamisli, želje srca moga izjalovile se.</p> 
 <p><a name="an_17:12">17:12</a> 'U noći najcrnjoj, dan se približava; blizu je već svjetlo što tminu izgoni.'</p> 
 <p><a name="an_17:13">17:13</a> A meni je nada otići u Šeol i prostrijeti sebi ležaj u mrklini.</p> 
 <p><a name="an_17:14">17:14</a> Dovikujem grobu: 'Oče moj rođeni!' a crve pozdravljam: 'Mati moja, sestro!'</p> 
 <p><a name="an_17:15">17:15</a> Ali gdje za mene ima jošte nade? Sreću moju tko će ikada vidjeti?</p> 
 <p><a name="an_17:16">17:16</a> Hoće li u Šeol ona sa mnom sići da u prahu zajedno otpočinemo?"</p> 
 <p><a name="an_18:1">18:1</a> Bildad iz Šuaha progovori tad i reče:</p> 
 <p><a name="an_18:2">18:2</a> "Kada kaniš obuzdat' svoje besjede? Opameti se sad da razgovaramo!</p> 
 <p><a name="an_18:3">18:3</a> Zašto nas držiš za stoku nerazumnu, zar smo životinje u tvojim očima?</p> 
 <p><a name="an_18:4">18:4</a> O ti, koji se od jarosti razdireš, hoćeš li da zemlja zbog tebe opusti da iz svoga mjesta iskoče pećine?</p> 
 <p><a name="an_18:5">18:5</a> Al' ugasit će se svjetlost opakoga, i neće mu sjati plamen na ognjištu.</p> 
 <p><a name="an_18:6">18:6</a> Potamnjet će svjetlo u njegovu šatoru i nad njime će se utrnut' svjetiljka.</p> 
 <p><a name="an_18:7">18:7</a> Krepki mu koraci postaju sputani, o vlastite on se spotiče namjere.</p> 
 <p><a name="an_18:8">18:8</a> Jer njegove noge vode ga u zamku, i evo ga gdje već korača po mreži.</p> 
 <p><a name="an_18:9">18:9</a> Tanka mu je zamka nogu uhvatila, i evo, užeta čvrsto ga pritežu.</p> 
 <p><a name="an_18:10">18:10</a> Njega vreba omča skrivena na zemlji, njega čeka klopka putem kojim hodi.</p> 
 <p><a name="an_18:11">18:11</a> Odasvuda strahovi ga prepadaju, ustopice sveudilj ga proganjaju.</p> 
 <p><a name="an_18:12">18:12</a> Glad je požderala svu snagu njegovu, nesreća je uvijek o njegovu boku.</p> 
 <p><a name="an_18:13">18:13</a> Boleština kobna kožu mu razjeda, prvenac mu smrti nagriza udove.</p> 
 <p><a name="an_18:14">18:14</a> Njega izvlače iz šatora njegova da bi ga odveli vladaru strahota.</p> 
 <p><a name="an_18:15">18:15</a> U njegovu stanu tuđinac stanuje, po njegovu domu prosipaju sumpor.</p> 
 <p><a name="an_18:16">18:16</a> Odozdo se suši njegovo korijenje, a odozgo grane sve mu redom sahnu.</p> 
 <p><a name="an_18:17">18:17</a> Spomen će se njegov zatrti na zemlji, njegovo se ime s lica zemlje briše.</p> 
 <p><a name="an_18:18">18:18</a> Iz svjetlosti njega u tminu tjeraju, izagnat' ga hoće iz kruga zemaljskog.</p> 
 <p><a name="an_18:19">18:19</a> U rodu mu nema roda ni poroda, nit' preživjela na njegovu ognjištu.</p> 
 <p><a name="an_18:20">18:20</a> Sudba je njegova Zapad osupnula, i čitav je Istok obuzela strepnja.</p> 
 <p><a name="an_18:21">18:21</a> Evo, takav usud snalazi zlikovca i dom onog koji ne priznaje Boga." </p> 
 <p><a name="an_19:1">19:1</a> Job progovori i reče:</p> 
 <p><a name="an_19:2">19:2</a> "TÓa dokle ćete mučit' dušu moju, dokle ćete me riječima satirat'?</p> 
 <p><a name="an_19:3">19:3</a> Već deseti put pogrdiste mene i stid vas nije što me zlostavljate.</p> 
 <p><a name="an_19:4">19:4</a> Pa ako sam zastranio doista, na meni moja zabluda ostaje.</p> 
 <p><a name="an_19:5">19:5</a> Mislite li da ste me nadjačali i krivnju moju da ste dokazali?</p> 
 <p><a name="an_19:6">19:6</a> Znajte: Bog je to mene pritisnuo i svojom me je on stegnuo mrežom.</p> 
 <p><a name="an_19:7">19:7</a> Vičem: 'Nasilje!' - nema odgovora; vapijem - ali za me pravde nema.</p> 
 <p><a name="an_19:8">19:8</a> Sa svih strana put mi je zagradio, sve staze moje u tminu zavio.</p> 
 <p><a name="an_19:9">19:9</a> Slavu je moju sa mene skinuo, sa moje glave strgnuo je krunu.</p> 
 <p><a name="an_19:10">19:10</a> Podsijeca me odasvud te nestajem; k'o drvo, nadu mi je iščupao.</p> 
 <p><a name="an_19:11">19:11</a> Raspalio se gnjev njegov na mene i svojim me drži neprijateljem.</p> 
 <p><a name="an_19:12">19:12</a> U bojnom redu pristižu mu čete, putove proti meni nasipaju, odasvud moj opkoljavaju šator.</p> 
 <p><a name="an_19:13">19:13</a> Od mene su se udaljila braća, otuđili se moji poznanici.</p> 
 <p><a name="an_19:14">19:14</a> Nestade bližnjih mojih i znanaca, gosti doma mog zaboraviše me.</p> 
 <p><a name="an_19:15">19:15</a> Sluškinjama sam svojim kao stranac, neznanac sam u njihovim očima.</p> 
 <p><a name="an_19:16">19:16</a> Slugu zovnem, a on ne odgovara i za milost ga moram zaklinjati.</p> 
 <p><a name="an_19:17">19:17</a> Mojoj je ženi dah moj omrznuo, gadim se djeci vlastite utrobe.</p> 
 <p><a name="an_19:18">19:18</a> I deranima na prezir tek služim, ako se dignem, rugaju se meni.</p> 
 <p><a name="an_19:19">19:19</a> Pouzdanicima sam svojim mrzak, protiv mene su oni koje ljubljah.</p> 
 <p><a name="an_19:20">19:20</a> Kosti mi se za kožu prilijepiše, osta mi jedva koža oko zuba.</p> 
 <p><a name="an_19:21">19:21</a> Smilujte mi se, prijatelji moji, jer Božja me je ruka udarila.</p> 
 <p><a name="an_19:22">19:22</a> Zašto da me k'o Bog sam progonite, zar se niste moga nasitili mesa?</p> 
 <p><a name="an_19:23">19:23</a> O, kad bi se riječi moje zapisale i kad bi se u mjed tvrdu urezale;</p> 
 <p><a name="an_19:24">19:24</a> kad bi se željeznim dlijetom i olovom u spomen vječan u stijenu uklesale!</p> 
 <p><a name="an_19:25">19:25</a> Ja znadem dobro: moj Izbavitelj živi i posljednji će on nad zemljom ustati.</p> 
 <p><a name="an_19:26">19:26</a> A kad se probudim, k sebi će me dići: iz svoje ću puti tad vidjeti Boga.</p> 
 <p><a name="an_19:27">19:27</a> Njega ja ću kao svojega gledati, i očima mojim neće biti stranac: za njime srce mi čezne u grudima.</p> 
 <p><a name="an_19:28">19:28</a> Kad kažete: 'Kako ćemo ga goniti? Koji ćemo razlog protiv njega naći?',</p> 
 <p><a name="an_19:29">19:29</a> mača tad se bojte: grijehu mač je kazna. Saznat ćete tada da imade suda!"</p> 
 <p><a name="an_20:1">20:1</a> Sofar iz Naamata progovori tad i reče:</p> 
 <p><a name="an_20:2">20:2</a> "Misli me tjeraju da ti odgovorim, i zato u meni vri to uzbuđenje</p> 
 <p><a name="an_20:3">20:3</a> dok slušam ukore koji me sramote, al' odgovor mudar um će moj već naći.</p> 
 <p><a name="an_20:4">20:4</a> Zar tebi nije od davnine poznato, otkad je čovjek na zemlju stavljen bio,</p> 
 <p><a name="an_20:5">20:5</a> da je kratka vijeka radost opakoga, da kao tren prođe sreća bezbožnička.</p> 
 <p><a name="an_20:6">20:6</a> Pa ako stasom i do neba naraste, ako mu se glava dotakne oblaka,</p> 
 <p><a name="an_20:7">20:7</a> poput utvare on zauvijek nestaje; koji ga vidješe kažu: 'Gdje je sad on?'</p> 
 <p><a name="an_20:8">20:8</a> Kao san bez traga on se rasplinjuje, nestaje ga kao priviđenja noćnog.</p> 
 <p><a name="an_20:9">20:9</a> Nijedno ga oko više gledat neće, niti će ga mjesto njegovo vidjeti</p> 
 <p><a name="an_20:10">20:10</a> Njegovu će djecu gonit' siromasi: rukama će svojim vraćati oteto.</p> 
 <p><a name="an_20:11">20:11</a> Kosti su njegove bujale mladošću; gle, zajedno s njome pokošen je sada.</p> 
 <p><a name="an_20:12">20:12</a> Zlo bijaše slatko njegovim ustima te ga je pod svojim jezikom skrivao;</p> 
 <p><a name="an_20:13">20:13</a> sladio se pazeć' da ga ne proguta i pod nepcem svojim zadržavao ga.</p> 
 <p><a name="an_20:14">20:14</a> Ali hrana ta mu trune u utrobi, otrovom zmijskim u crijevima postaje.</p> 
 <p><a name="an_20:15">20:15</a> Blago progutano mora izbljuvati. Bog će ga istjerat' njemu iz utrobe.</p> 
 <p><a name="an_20:16">20:16</a> Iz zmijine glave otrov je sisao: sada umire od jezika gujina.</p> 
 <p><a name="an_20:17">20:17</a> Potoke ulja on gledat' više neće, ni vidjet' gdje rijekom med i mlijeko teku.</p> 
 <p><a name="an_20:18">20:18</a> Vratit će dobitak ne okusivši ga, neće uživat' u plodu trgovine.</p> 
 <p><a name="an_20:19">20:19</a> Jer je sirotinju gnjeo i tlačio, otimao kuće koje ne sazida,</p> 
 <p><a name="an_20:20">20:20</a> jer ne bješe kraja požudi njegovoj, njegova ga blaga neće izbaviti.</p> 
 <p><a name="an_20:21">20:21</a> Jer mu proždrljivost ništa ne poštedi, ni sreća njegova dugo trajat neće.</p> 
 <p><a name="an_20:22">20:22</a> Sred izobilja u škripcu će se naći, svom će snagom na nj se oboriti bijeda.</p> 
 <p><a name="an_20:23">20:23</a> I dok hranom bude trbuh svoj punio, Bog će na nj pustiti jarost svoga gnjeva, sasut' dažd strelica na meso njegovo.</p> 
 <p><a name="an_20:24">20:24</a> Ako i izmakne gvozdenom oružju, luk će mjedeni njega prostrijeliti.</p> 
 <p><a name="an_20:25">20:25</a> Strijelu bi izvuk'o, al' mu probi leđa, a šiljak blistavi viri mu iz žuči. Kamo god krenuo, strepnje ga vrebaju,</p> 
 <p><a name="an_20:26">20:26</a> na njega tmine sve tajom očekuju. Vatra ga ništi, ni od kog zapaljena, i proždire sve pod njegovim šatorom.</p> 
 <p><a name="an_20:27">20:27</a> Gle, nebo krivicu njegovu otkriva i čitava zemlja na njega se diže.</p> 
 <p><a name="an_20:28">20:28</a> Njegovu će kuću raznijeti poplava, otplaviti je u dan Božje jarosti.</p> 
 <p><a name="an_20:29">20:29</a> Takvu sudbinu Bog priprema zlikovcu i takvu baštinu on mu dosuđuje."</p> 
 <p><a name="an_21:1">21:1</a> Job progovori i reče:</p> 
 <p><a name="an_21:2">21:2</a> "Slušajte, slušajte dobro što ću reći, utjehu mi takvu barem udijelite.</p> 
 <p><a name="an_21:3">21:3</a> Otrpite da riječ jednu ja izrečem, kad završim, tad se rugajte slobodno.</p> 
 <p><a name="an_21:4">21:4</a> Zar protiv čovjeka dižem ja optužbu? Kako da strpljenje onda ne izgubim?</p> 
 <p><a name="an_21:5">21:5</a> Pogledajte na me: užas će vas spopast', rukom ćete svoja zakloniti usta;</p> 
 <p><a name="an_21:6">21:6</a> pomislim li na to, prestravim se i sam i čitavim svojim tad protrnem tijelom.</p> 
 <p><a name="an_21:7">21:7</a> Zašto na životu ostaju zlikovci i, što su stariji, moćniji bivaju?</p> 
 <p><a name="an_21:8">21:8</a> Potomstvo njihovo s njima napreduje a izdanci im se množe pred očima.</p> 
 <p><a name="an_21:9">21:9</a> Strah nikakav kuće njihove ne mori i šiba ih Božja ostavlja na miru.</p> 
 <p><a name="an_21:10">21:10</a> Njihovi bikovi plode pouzdano, krave im se tele i ne jalove se.</p> 
 <p><a name="an_21:11">21:11</a> K'o jagnjad djeca im slobodno skakuću, veselo igraju njihovi sinovi.</p> 
 <p><a name="an_21:12">21:12</a> Oni pjevaju uz harfe i bubnjeve i vesele se uz zvukove svirale.</p> 
 <p><a name="an_21:13">21:13</a> Dane svoje završavaju u sreći, u Podzemlje oni silaze spokojno.</p> 
 <p><a name="an_21:14">21:14</a> A govorili su Bogu: 'Ostavi nas, ne želimo znati za tvoje putove!</p> 
 <p><a name="an_21:15">21:15</a> TÓa tko je Svesilni da njemu služimo i kakva nam korist da ga zazivamo?'</p> 
 <p><a name="an_21:16">21:16</a> Zar svoju sreću u ruci ne imahu, makar do Njega ne drže ništa oni?</p> 
 <p><a name="an_21:17">21:17</a> Zar se luč opakog kada ugasila? Zar se na njega oborila nesreća? Zar mu u gnjevu svom On skroji sudbinu?</p> 
 <p><a name="an_21:18">21:18</a> Zar je kao slama na vjetru postao, kao pljeva koju vihor svud raznosi?</p> 
 <p><a name="an_21:19">21:19</a> Hoće l' ga kaznit' Bog u njegovoj djeci? Ne, njega nek' kazni da sam to osjeti!</p> 
 <p><a name="an_21:20">21:20</a> Vlastitim očima nek' rasap svoj vidi, neka se napije srdžbe Svesilnoga!</p> 
 <p><a name="an_21:21">21:21</a> TÓa što poslije smrti on za dom svoj mari kad će se presjeć' niz njegovih mjeseci?</p> 
 <p><a name="an_21:22">21:22</a> Ali tko će Boga učiti mudrosti, njega koji sudi najvišim bićima?</p> 
 <p><a name="an_21:23">21:23</a> Jedan umire u punom blagostanju, bez briga ikakvih, u potpunom miru,</p> 
 <p><a name="an_21:24">21:24</a> bokova od pretiline otežalih i kostiju sočne moždine prepunih.</p> 
 <p><a name="an_21:25">21:25</a> A drugi umire s gorčinom u duši, nikad nikakve ne okusivši sreće.</p> 
 <p><a name="an_21:26">21:26</a> Obojica leže zajedno u prahu, crvi ih jednako prekrivaju oba.</p> 
 <p><a name="an_21:27">21:27</a> O, znam dobro kakve vaše su namjere, kakve zlosti protiv mene vi snujete.</p> 
 <p><a name="an_21:28">21:28</a> Jer pitate: 'Gdje je kuća plemićeva, šator u kojem stanovahu opaki?'</p> 
 <p><a name="an_21:29">21:29</a> Niste li na cesti putnike pitali, zar njihovo svjedočanstvo ne primate:</p> 
 <p><a name="an_21:30">21:30</a> 'Opaki je u dan nesreće pošteđen i u dan Božje jarosti veseo je.'</p> 
 <p><a name="an_21:31">21:31</a> Al' na postupcima tko će mu predbacit' i tko će mu vratit' što je počinio?</p> 
 <p><a name="an_21:32">21:32</a> A kad ga na kraju na groblje odnesu, na grobni mu humak postavljaju stražu.</p> 
 <p><a name="an_21:33">21:33</a> Lake su mu grude zemlje u dolini dok za njime ide čitavo pučanstvo.</p> 
 <p><a name="an_21:34">21:34</a> O, kako su vaše utjehe isprazne! Kakva su prijevara vaši odgovori!"</p> 
 <p><a name="an_22:1">22:1</a> Elifaz Temanac progovori tad i reče:</p> 
 <p><a name="an_22:2">22:2</a> "Zar Bogu koristan može biti čovjek? TÓa tko je mudar, sebi samom koristi.</p> 
 <p><a name="an_22:3">22:3</a> Zar je Svesilnom milost što si pravedan i zar mu je dobit što si neporočan?</p> 
 <p><a name="an_22:4">22:4</a> Ili te zbog tvoje pobožnosti kara i zato se hoće s tobom parničiti?</p> 
 <p><a name="an_22:5">22:5</a> Nije l' to zbog zloće tvoje prevelike i zbog bezakonja kojim broja nema?</p> 
 <p><a name="an_22:6">22:6</a> Od braće si brao nizašto zaloge i s golih si ljudi svlačio haljine;</p> 
 <p><a name="an_22:7">22:7</a> ti nisi žednoga vodom napojio, uskraćivao si kruh izgladnjelima;</p> 
 <p><a name="an_22:8">22:8</a> otimao si od siromaha zemlju da bi na njoj svog nastanio ljubimca;</p> 
 <p><a name="an_22:9">22:9</a> puštao si praznih ruku udovice i siročadi si satirao ruku.</p> 
 <p><a name="an_22:10">22:10</a> Eto zašto tebe mreže sad sapinju, zašto te strahovi muče iznenadni.</p> 
 <p><a name="an_22:11">22:11</a> Svjetlost ti mrak posta i ništa ne vidiš, vode su duboke tebe potopile.</p> 
 <p><a name="an_22:12">22:12</a> Zar Bog nije u visini nebeskoj i zar zvijezdama tjeme on ne vidi?</p> 
 <p><a name="an_22:13">22:13</a> Ali ti kažeš: 'Što Bog može znati? Kroz oblak tmasti zar što razabire?</p> 
 <p><a name="an_22:14">22:14</a> Oblaci pogled njegov zaklanjaju, i rubom kruga on hoda nebeskog.'</p> 
 <p><a name="an_22:15">22:15</a> TÓa kaniš li se drevnog držat' puta kojim su išli ljudi nepravedni?</p> 
 <p><a name="an_22:16">22:16</a> Prije vremena nestadoše oni, bujica im je temelje raznijela.</p> 
 <p><a name="an_22:17">22:17</a> Zborahu Bogu: 'Nas se ti ostavi! Što nam Svesilni učiniti može?'</p> 
 <p><a name="an_22:18">22:18</a> A on im je dom punio dobrima makar do njega ne držahu ništa.</p> 
 <p><a name="an_22:19">22:19</a> Videć' im propast, klikću pravednici, neporočni se njima izruguju:</p> 
 <p><a name="an_22:20">22:20</a> 'Gle, propadoše protivnici naši, što od njih osta, vatra im proždrije!"</p> 
 <p><a name="an_22:21">22:21</a> S Bogom ti se sprijatelji i pomiri, i vraćena će ti opet biti sreća.</p> 
 <p><a name="an_22:22">22:22</a> Ded prihvati Zakon iz njegovih usta, u srce svoje riječ njegovu usadi.</p> 
 <p><a name="an_22:23">22:23</a> Ako se raskajan vratiš Svesilnome i nepravdu iz svog šatora odstraniš,</p> 
 <p><a name="an_22:24">22:24</a> tad ćeš odbaciti zlato u prašinu i ofirsko blago u šljunak potočni.</p> 
 <p><a name="an_22:25">22:25</a> Svesilni će postat' tvoje suho zlato, on će biti tvoje gomile srebrene.</p> 
 <p><a name="an_22:26">22:26</a> Da, Svesilni bit će tvoje radovanje, i lice ćeš k Bogu dizati slobodno.</p> 
 <p><a name="an_22:27">22:27</a> Molit ćeš mu se, i uslišat će tebe, ispunit ćeš što si mu zavjetovao.</p> 
 <p><a name="an_22:28">22:28</a> Što god poduzeo, sve će ti uspjeti, i putove će ti obasjavat' svjetlost.</p> 
 <p><a name="an_22:29">22:29</a> Jer, on ponizuje ponos oholima, dok u pomoć smjernim očima pritječe.</p> 
 <p><a name="an_22:30">22:30</a> Iz nevolje on izbavlja nevinoga; i tebe će spasit' tvoje čiste ruke."</p> 
 <p><a name="an_23:1">23:1</a> Job progovori i reče:</p> 
 <p><a name="an_23:2">23:2</a> "Zar mi je i danas tužaljka buntovna? Teška mu ruka iz mene vapaj budi:</p> 
 <p><a name="an_23:3">23:3</a> o, kada bih znao kako ću ga naći, do njegova kako doprijeti prijestolja,</p> 
 <p><a name="an_23:4">23:4</a> pred njim parnicu bih svoju razložio, iz mojih bi usta navrli dokazi.</p> 
 <p><a name="an_23:5">23:5</a> Rad bih znati što bi meni odvratio i razumjeti riječ što bi je rekao!</p> 
 <p><a name="an_23:6">23:6</a> Zar mu treba snage velike za raspru? Ne, dosta bi bilo da me on sasluša.</p> 
 <p><a name="an_23:7">23:7</a> U protivniku bi vidio pravedna, i parnica moja tad bi pobijedila.</p> 
 <p><a name="an_23:8">23:8</a> Na istok krenem li, naći ga ne mogu; pođem li na zapad, ne razabirem ga.</p> 
 <p><a name="an_23:9">23:9</a> Ištem na sjeveru, al' ga ne opažam; nevidljiv je ako se k jugu okrenem.</p> 
 <p><a name="an_23:10">23:10</a> Pa ipak, on dobro zna put kojim kročim! Neka me kuša: čist k'o zlato ću izići!</p> 
 <p><a name="an_23:11">23:11</a> Noga mi se stopa njegovih držala, putem sam njegovim išao ne skrećuć';</p> 
 <p><a name="an_23:12">23:12</a> slušao sam nalog njegovih usana, pohranih mu riječi u grudima svojim.</p> 
 <p><a name="an_23:13">23:13</a> Al' htjedne li štogod, tko će ga odvratit'? Što zaželi dušom, to će ispuniti.</p> 
 <p><a name="an_23:14">23:14</a> Izvršit će što je dosudio meni, kao i sve drugo što je odlučio!</p> 
 <p><a name="an_23:15">23:15</a> Zbog toga pred njime sav ustravljen ja sam, i što više mislim, jače strah me hvata.</p> 
 <p><a name="an_23:16">23:16</a> U komade Bog mi je srce smrvio, užasom me svega prožeo Svesilni,</p> 
 <p><a name="an_23:17">23:17</a> premda nisam ni u tminama propao, ni u mraku što je lice moje zastro.</p> 
 <p><a name="an_24:1">24:1</a> Zašto Svesilni ne promatra vremena,  a dane njegove ne vide mu vjernici?</p> 
 <p><a name="an_24:2">24:2</a> Bezbožnici pomiču granice, otimaju stado i pasu ga.</p> 
 <p><a name="an_24:3">24:3</a> Sirotama odvode magarca, udovi u zalog vola dižu.</p> 
 <p><a name="an_24:4">24:4</a> Siromahe tjeraju sa puta; skrivaju se ubogari zemlje.</p> 
 <p><a name="an_24:5">24:5</a> K'o magarci divlji u pustinji zarana idu da plijen ugrabe: pustinja im hrani mališane.</p> 
 <p><a name="an_24:6">24:6</a> Po tuđem polju oni pabirče, paljetkuju vinograd opakog.</p> 
 <p><a name="an_24:7">24:7</a> Goli noće, nemaju haljine, ni pokrivača protiv studeni.</p> 
 <p><a name="an_24:8">24:8</a> Oni kisnu na planinskom pljusku; bez skloništa uz hrid se zbijaju. </p> 
 <p><a name="an_24:9">24:9</a> Otkidaju od sise sirotu, ubogom u zalog dijete grabe.</p> 
 <p><a name="an_24:10">24:10</a> Goli hode, nemaju haljina; izgladnjeli, tuđe snoplje nose.</p> 
 <p><a name="an_24:11">24:11</a> Oni mlina za ulje nemaju; ožednjeli, gaze u kacama.</p> 
 <p><a name="an_24:12">24:12</a> Samrtnici hropću iz gradova, ranjenici u pomoć zazivlju. Al' na sve to Bog se oglušuje.</p> 
 <p><a name="an_24:13">24:13</a> Ima onih koji mrze svjetlost: ne priznaju njezinih putova niti se staza drže njezinih.</p> 
 <p><a name="an_24:14">24:14</a> Za mraka se diže ubojica, kolje ubogog i siromaha. U gluhoj se noći lopov skiće [16a] i u tmini provaljuje kuće.</p> 
 <p><a name="an_24:15">24:15</a> Sumrak žudi oko preljubnika: 'Nitko me vidjet neće', kaže on i zastire velom svoje lice.</p> 
 <p><a name="an_24:16">24:16</a> [16b]Za vidjela oni se skrivaju, oni neće da za svjetlost znaju.</p> 
 <p><a name="an_24:17">24:17</a> Zora im je kao sjena smrtna: kad zarudi, silan strah ih hvata.</p> 
 <p><a name="an_24:18">24:18</a> Prije nego svane, on već hitro bježi kloneći se puta preko vinograda. Njegova su dobra prokleta u zemlji.</p> 
 <p><a name="an_24:19">24:19</a> K'o što vrućina i žega snijeg upija, tako i Podzemlje proždire grešnike.</p> 
 <p><a name="an_24:20">24:20</a> Zaboravilo ga krilo što ga rodi, ime se njegovo više ne spominje: poput stabla zgromljena je opačina.</p> 
 <p><a name="an_24:21">24:21</a> Ženu nerotkinju on je zlostavljao, udovici nije učinio dobra.</p> 
 <p><a name="an_24:22">24:22</a> Al' Onaj što snažno hvata nasilnike, ustaje, a njima sva se nada gasi.</p> 
 <p><a name="an_24:23">24:23</a> Dade mu sigurnost, i on se pouzda; okom je njegove nadzirao staze.</p> 
 <p><a name="an_24:24">24:24</a> Dignu se za kratko, a onda nestanu, ruše se i kao svi drugi istrunu, posječeni kao glave klasovima."</p> 
 <p><a name="an_24:25">24:25</a> Nije li tako? Tko će me u laž utjerat'? Tko moje riječi poništiti može?"</p> 
 <p><a name="an_25:1">25:1</a> Bildad iz Šuaha progovori tad i reče:</p> 
 <p><a name="an_25:2">25:2</a> "Gospodstvo i strah u njegovoj su ruci i on stvara mir u svojim visinama.</p> 
 <p><a name="an_25:3">25:3</a> Zar se njemu čete izbrojiti mogu i svjetlo njegovo nad kim ne izlazi?</p> 
 <p><a name="an_25:4">25:4</a> Pa kako da čovjek prav bude pred Bogom i od žene rođen kako da čist bude?</p> 
 <p><a name="an_25:5">25:5</a> Eto, i mjesec pred njime sjaj svoj gubi, njegovim očima zvijezde nisu čiste.</p> 
 <p><a name="an_25:6">25:6</a> Što reći onda o čovjeku, tom crvu, o sinu čovjekovu, crviću jadnom?</p> 
 <p><a name="an_26:1">26:1</a> Job progovori i reče:</p> 
 <p><a name="an_26:2">26:2</a> "Kako dobro znadeš pomoći nemoćnom i mišicu iznemoglu poduprijeti!</p> 
 <p><a name="an_26:3">26:3</a> Kako dobar savjet daješ neukome; baš si preveliku mudrost pokazao.</p> 
 <p><a name="an_26:4">26:4</a> Kome li si ove uputio riječi i koji duh je iz tebe govorio?"</p> 
 <p><a name="an_26:5">26:5</a> Pred Bogom mrtvi pod zemljom dolje strepe, vode morske dršću i nemani njine.</p> 
 <p><a name="an_26:6">26:6</a> Pred njegovim okom otkriven zja Šeol i bezdan smrti nema vela na sebi.</p> 
 <p><a name="an_26:7">26:7</a> On povrh praznine Sjever razapinje, on drži zemlju o ništa obješenu.</p> 
 <p><a name="an_26:8">26:8</a> On zatvara vodu u svoje oblake, a oblaci se pod njome ne prodiru.</p> 
 <p><a name="an_26:9">26:9</a> On zastire puno lice mjesečevo razastirući svoj oblak preko njega.</p> 
 <p><a name="an_26:10">26:10</a> On je na vodi označio kružnicu gdje prestaje svjetlost i tmine počinju.</p> 
 <p><a name="an_26:11">26:11</a> Svodu se nebeskom potresu stupovi i premru od straha kada on zaprijeti.</p> 
 <p><a name="an_26:12">26:12</a> Svojom je snagom on ukrotio more i neman Rahaba smrvio mudrošću.</p> 
 <p><a name="an_26:13">26:13</a> Nebesa je svojim razbistrio dahom, a ruka mu je brzu zmiju probola.</p> 
 <p><a name="an_26:14">26:14</a> Sve to samo djelić je djela njegovih, od kojih tek slabu jeku mi čujemo. Ali tko će shvatit' grom njegove moći?"</p> 
 <p><a name="an_27:1">27:1</a> Job nastavi svoju besjedu i reče:</p> 
 <p><a name="an_27:2">27:2</a> "Živoga mi Boga što mi pravdu krati i Svesilnog koji dušu mi zagorča:</p> 
 <p><a name="an_27:3">27:3</a> sve dok duha moga bude još u meni, dok mi dah Božji u nosnicama bude,</p> 
 <p><a name="an_27:4">27:4</a> usne moje neće izustiti zloću niti će laž kakva doći na moj jezik.</p> 
 <p><a name="an_27:5">27:5</a> Daleko od mene da vam dadem pravo, nedužnost svoju do zadnjeg daha branim.</p> 
 <p><a name="an_27:6">27:6</a> Pravde svoje ja se držim, ne puštam je; zbog mojih me dana srce korit' neće.</p> 
 <p><a name="an_27:7">27:7</a> Neka mi dušmana kob opakog snađe, a mog protivnika udes bezbožnikov!</p> 
 <p><a name="an_27:8">27:8</a> Čemu se nadati može kad vapije i kada uzdiže k Bogu dušu svoju?</p> 
 <p><a name="an_27:9">27:9</a> Hoće li čuti Bog njegove krikove kada se na njega obori nevolja?</p> 
 <p><a name="an_27:10">27:10</a> Zar će se radovat' on u Svesilnome, zar će Boga svakog časa zazivati?</p> 
 <p><a name="an_27:11">27:11</a> Ali Božju ruku ja ću vam pokazat' i neću vam sakrit namjere Svesilnog.</p> 
 <p><a name="an_27:12">27:12</a> Eto, sve ste sami mogli to vidjeti, što se onda u ispraznosti gubite?"</p> 
 <p><a name="an_27:13">27:13</a> "Ovu sudbu Bog dosuđuje opakom, ovo baštini silnik od Svemogućeg.</p> 
 <p><a name="an_27:14">27:14</a> Ima li sinova mnogo, mač ih čeka, a porod mu neće imat' dosta kruha.</p> 
 <p><a name="an_27:15">27:15</a> Smrt će sahranit' preživjele njegove i udovice ih oplakivat neće.</p> 
 <p><a name="an_27:16">27:16</a> Ako i srebra k'o praha nagomila, ako i nakupi haljina k'o blata,</p> 
 <p><a name="an_27:17">27:17</a> nek' ih skuplja, odjenut će ih pravednik, ljudi će nedužni podijeliti srebro.</p> 
 <p><a name="an_27:18">27:18</a> Od paučine je kuću sagradio, kolibicu kakvu sebi diže čuvar:</p> 
 <p><a name="an_27:19">27:19</a> bogat je legao, al' po posljednji put; kad oči otvori, ničeg više nema.</p> 
 <p><a name="an_27:20">27:20</a> Usred bijela dana strava ga spopada, noću ga oluja zgrabi i odnese.</p> 
 <p><a name="an_27:21">27:21</a> Istočni ga vjetar digne i odvuče, daleko ga baca od njegova mjesta.</p> 
 <p><a name="an_27:22">27:22</a> Bez milosti njime vitla on posvuda, dok mu ovaj kuša umaći iz ruke.</p> 
 <p><a name="an_27:23">27:23</a> Rukama plješću nad njegovom propašću i zvižde na njega kamo god došao.</p> 
 <p><a name="an_28:1">28:1</a> "Da, srebro ima svoja nalazišta, a zlato mjesta gdje se pročišćava.</p> 
 <p><a name="an_28:2">28:2</a> Ruda željezna iz zemlje se vadi, a iz rudače rastaljene bakar.</p> 
 <p><a name="an_28:3">28:3</a> Ljudi tami postavljaju granice i kopaju do najvećih dubina za kamenom u mraku zakopanim.</p> 
 <p><a name="an_28:4">28:4</a> Čeljad iz tuđine rovove dube do kojih ljudska ne dopire noga, visi njišuć' se, daleko od ljudi.</p> 
 <p><a name="an_28:5">28:5</a> Krilo zemlje iz kojeg kruh nam niče kao od vatre sve je razrovano.</p> 
 <p><a name="an_28:6">28:6</a> Stijene njene safira su skrovišta, prašina zlatna krije se u njima.</p> 
 <p><a name="an_28:7">28:7</a> Tih putova ne znaju grabljivice, jastrebovo ih oko ne opaža.</p> 
 <p><a name="an_28:8">28:8</a> Zvijeri divlje njima nisu kročile niti je kada lav njima prošao.</p> 
 <p><a name="an_28:9">28:9</a> Ali na kamen diže čovjek ruku te iz korijena prevraća planine.</p> 
 <p><a name="an_28:10">28:10</a> U kamenu prokopava prolaze, oko mu sve dragocjeno opaža.</p> 
 <p><a name="an_28:11">28:11</a> Žilama vode on tok zaustavlja; stvari skrivene nosi na vidjelo.</p> 
 <p><a name="an_28:12">28:12</a> Ali otkuda nam Mudrost dolazi? Na kojemu mjestu Razum prebiva?</p> 
 <p><a name="an_28:13">28:13</a> Čovjek njezina ne poznaje puta, u zemlji živih nisu je otkrili.</p> 
 <p><a name="an_28:14">28:14</a> Bezdan govori: 'U meni je nema!' a more: 'Ne nalazi se kod mene!'</p> 
 <p><a name="an_28:15">28:15</a> Zlatom se čistim kupiti ne može, ni cijenu njenu srebrom odmjeriti;</p> 
 <p><a name="an_28:16">28:16</a> ne mjeri se ona zlatom ofirskim, ni oniksom skupim pa ni safirom.</p> 
 <p><a name="an_28:17">28:17</a> Sa zlatom, staklom ne poređuje se, nit' se daje za sud od suha zlata.</p> 
 <p><a name="an_28:18">28:18</a> Čemu spominjat' prozirac, koralje, bolje je steći Mudrost no biserje.</p> 
 <p><a name="an_28:19">28:19</a> Što je prema njoj topaz etiopski? Ni čistim zlatom ne procjenjuje se.</p> 
 <p><a name="an_28:20">28:20</a> Ali otkuda nam Mudrost dolazi? Na kojemu mjestu Razum prebiva?</p> 
 <p><a name="an_28:21">28:21</a> Sakrivena je očima svih živih; ona izmiče pticama nebeskim.</p> 
 <p><a name="an_28:22">28:22</a> Propast paklena i Smrt izjavljuju: 'Za slavu njenu mi smo samo čuli.'</p> 
 <p><a name="an_28:23">28:23</a> Jedino je Bog put njen proniknuo, on jedini znade gdje se nalazi.</p> 
 <p><a name="an_28:24">28:24</a> Jer pogledom granice zemlje hvata i opaža sve pod svodom nebeskim.</p> 
 <p><a name="an_28:25">28:25</a> Kad htjede vjetru odredit težinu i mjerilom svu vodu izmjeriti,</p> 
 <p><a name="an_28:26">28:26</a> kad je zakone daždu nametnuo i oblacima gromovnim putove,</p> 
 <p><a name="an_28:27">28:27</a> tad ju je vidio te izmjerio, učvrstio i do dna ispitao.</p> 
 <p><a name="an_28:28">28:28</a> A potom je rekao čovjeku: Strah Gospodnji - eto što je mudrost; 'Zla se kloni' - to ti je razumnost."</p> 
 <p><a name="an_29:1">29:1</a> Job nastavi svoju besjedu i reče:</p> 
 <p><a name="an_29:2">29:2</a> "O, da mi je prošle proživjet' mjesece, dane one kad je Bog nada mnom bdio,</p> 
 <p><a name="an_29:3">29:3</a> kad mi je nad glavom njegov sjao žižak a kroz mrak me svjetlo njegovo vodilo,</p> 
 <p><a name="an_29:4">29:4</a> kao u dane mojih zrelih jeseni kad s mojim stanom Bog prijateljevaše,</p> 
 <p><a name="an_29:5">29:5</a> kada uz mene još bijaše Svesilni i moji me okruživahu dječaci,</p> 
 <p><a name="an_29:6">29:6</a> kada mi se noge u mlijeku kupahu, a potokom ulja ključaše mi kamen!</p> 
 <p><a name="an_29:7">29:7</a> Kada sam na vrata gradska izlazio i svoju stolicu postavljao na trg,</p> 
 <p><a name="an_29:8">29:8</a> vidjevši me, sklanjali bi se mladići, starci bi ustavši stojeći ostali.</p> 
 <p><a name="an_29:9">29:9</a> Razgovor bi prekidali uglednici i usta bi svoja rukom zatvarali.</p> 
 <p><a name="an_29:10">29:10</a> Glavarima glas bi sasvim utihnuo, za nepce bi im se zalijepio jezik.</p> 
 <p><a name="an_29:11">29:11</a> Tko god me slušao, blaženim me zvao, hvalilo me oko kad bi me vidjelo.</p> 
 <p><a name="an_29:12">29:12</a> Jer, izbavljah bijednog kada je kukao i sirotu ostavljenu bez pomoći.</p> 
 <p><a name="an_29:13">29:13</a> Na meni bješe blagoslov izgubljenih, srcu udovice ja veselje vraćah.</p> 
 <p><a name="an_29:14">29:14</a> Pravdom se ja kao haljinom odjenuh, nepristranost bje mi plaštem i povezom.</p> 
 <p><a name="an_29:15">29:15</a> Bjeh oči slijepcu i bjeh noge bogalju,</p> 
 <p><a name="an_29:16">29:16</a> otac ubogima, zastupnik strancima.</p> 
 <p><a name="an_29:17">29:17</a> Kršio sam zube čovjeku opaku, plijen sam čupao iz njegovih čeljusti.</p> 
 <p><a name="an_29:18">29:18</a> Govorah: 'U svom ću izdahnuti gnijezdu, k'o palma, bezbrojne proživjevši dane.'</p> 
 <p><a name="an_29:19">29:19</a> Korijenje se moje sve do vode pruža, na granama mojim odmara se rosa.</p> 
 <p><a name="an_29:20">29:20</a> Pomlađivat će se svagda slava moja i luk će mi se obnavljati u ruci.'</p> 
 <p><a name="an_29:21">29:21</a> Slušali su željno što ću im kazati i šutjeli da od mene savjet čuju.</p> 
 <p><a name="an_29:22">29:22</a> Na riječi mi ne bi ništa dometali i besjede su mi daždile po njima.</p> 
 <p><a name="an_29:23">29:23</a> Za mnom žudjeli su oni k'o za kišom, otvarali usta k'o za pljuskom ljetnim.</p> 
 <p><a name="an_29:24">29:24</a> Osmijeh moj bijaše njima ohrabrenje; pazili su na vedrinu moga lica.</p> 
 <p><a name="an_29:25">29:25</a> Njima ja sam izabirao putove, kao poglavar ja sam ih predvodio, kao kralj među svojim kad je četama kao onaj koji tješi ojađene.</p> 
 <p><a name="an_30:1">30:1</a> "A sada, gle, podruguju se mnome  ljudi po ljetima mlađi od mene kojih oce ne bih bio metnuo ni s ovčarskim psima stada svojega.</p> 
 <p><a name="an_30:2">30:2</a> Ta što će mi jakost ruku njihovih kad im muževna ponestane snaga ispijena glađu i oskudicom.</p> 
 <p><a name="an_30:3">30:3</a> Glodali su u pustinji korijenje i čestar opustjelih ruševina.</p> 
 <p><a name="an_30:4">30:4</a> Lobodu su i s grmlja lišće brali, kao kruh jeli korijenje žukino.</p> 
 <p><a name="an_30:5">30:5</a> Od društva ljudskog oni su prognani, za njima viču k'o za lopovima.</p> 
 <p><a name="an_30:6">30:6</a> Živjeli su po strašnim jarugama, po spiljama i u raspuklinama.</p> 
 <p><a name="an_30:7">30:7</a> Urlik im se iz šikarja dizao; po trnjacima ležahu stisnuti.</p> 
 <p><a name="an_30:8">30:8</a> Sinovi bezvrijednih, soj bezimenih, bičevima su iz zemlje prognani.</p> 
 <p><a name="an_30:9">30:9</a> Rugalicom sam postao takvima i njima sada služim kao priča!</p> 
 <p><a name="an_30:10">30:10</a> Gnušaju me se i bježe od mene, ne ustežu se pljunut' mi u lice.</p> 
 <p><a name="an_30:11">30:11</a> I jer On luk mi slomi i satrije me, iz usta svojih izbaciše uzdu.</p> 
 <p><a name="an_30:12">30:12</a> S desne moje strane rulja ustaje, noge moje u bijeg oni tjeraju, put propasti prema meni nasiplju.</p> 
 <p><a name="an_30:13">30:13</a> Stazu mi ruše da bi me satrli, napadaju i ne brani im nitko,</p> 
 <p><a name="an_30:14">30:14</a> prolomom oni širokim naviru i kotrljaju se poput oluje.</p> 
 <p><a name="an_30:15">30:15</a> Strahote sve se okreću na mene, mojeg ugleda kao vjetra nesta, poput oblaka iščeznu spasenje.</p> 
 <p><a name="an_30:16">30:16</a> Duša se moja rasipa u meni, dani nevolje na me se srušili.</p> 
 <p><a name="an_30:17">30:17</a> Noću probada bolest kosti moje, ne počivaju boli što me glođu.</p> 
 <p><a name="an_30:18">30:18</a> Muka mi je i halju nagrdila i stegla me k'o ovratnik odjeće.</p> 
 <p><a name="an_30:19">30:19</a> U blato me je oborila dolje, gle, postao sam k'o prah i pepeo.</p> 
 <p><a name="an_30:20">30:20</a> K Tebi vičem, al' Ti ne odgovaraš; pred Tobom stojim, al' Ti i ne mariš.</p> 
 <p><a name="an_30:21">30:21</a> Prema meni postao si okrutan; rukom preteškom na me se obaraš.</p> 
 <p><a name="an_30:22">30:22</a> U vihor me dižeš, nosiš me njime, u vrtlogu me olujnom kovitlaš.</p> 
 <p><a name="an_30:23">30:23</a> Da, znadem da si me smrti predao, saborištu zajedničkom svih živih.</p> 
 <p><a name="an_30:24">30:24</a> Al' ne pruža li ruku utopljenik, ne viče li kad padne u nevolju?</p> 
 <p><a name="an_30:25">30:25</a> Ne zaplakah li nad nevoljnicima, ne sažalje mi duša siromaha?</p> 
 <p><a name="an_30:26">30:26</a> Sreći se nadah, a dođe nesreća; svjetlost čekah, a gle, zavi me tama.</p> 
 <p><a name="an_30:27">30:27</a> Utroba vri u meni bez prestanka, svaki dan nove patnje mi donosi.</p> 
 <p><a name="an_30:28">30:28</a> Smrknut idem, al' nitko me ne tješi; ustajem u zboru - da bih kriknuo.</p> 
 <p><a name="an_30:29">30:29</a> Sa šakalima sam se zbratimio i nojevima postao sam drugom.</p> 
 <p><a name="an_30:30">30:30</a> Na meni sva je koža pocrnjela, i kosti mi je sažgala ognjica.</p> 
 <p><a name="an_30:31">30:31</a> Tužaljka mi je ugodila harfu, svirala mi glas narikača ima.</p> 
 <p><a name="an_31:1">31:1</a> Sa svojim očima savez sam sklopio  da pogledat neću nijednu djevicu.</p> 
 <p><a name="an_31:2">31:2</a> A što mi je Bog odozgo dosudio, kakva mi je baština od Svesilnoga?</p> 
 <p><a name="an_31:3">31:3</a> TÓa nije li nesreća za opakoga, a nevolja za one koji zlo čine?</p> 
 <p><a name="an_31:4">31:4</a> Ne proniče li on sve moje putove, ne prebraja li on sve moje korake?</p> 
 <p><a name="an_31:5">31:5</a> Zar sam ikad u društvu laži hodio, zar mi je noga k prijevari hitjela?</p> 
 <p><a name="an_31:6">31:6</a> Nek' me na ispravnoj mjeri Bog izmjeri pa će uvidjeti neporočnost moju!</p> 
 <p><a name="an_31:7">31:7</a> Ako mi je korak s puta kad zašao, ako mi se srce za okom povelo, ako mi je ljaga ruke okaljala,</p> 
 <p><a name="an_31:8">31:8</a> neka drugi jede što sam posijao, neka sve moje iskorijene izdanke!</p> 
 <p><a name="an_31:9">31:9</a> Ako mi zavede srce žena neka, ako za vratima svog bližnjeg kad vrebah,</p> 
 <p><a name="an_31:10">31:10</a> neka moja žena drugom mlin okreće, neka s drugim svoju podijeli postelju!</p> 
 <p><a name="an_31:11">31:11</a> Djelo bestidno time bih počinio, zločin kojem pravda treba da presudi,</p> 
 <p><a name="an_31:12">31:12</a> užego vatru što žeže do Propasti i što bi svu moju sažgala ljetinu.</p> 
 <p><a name="an_31:13">31:13</a> Ako kada prezreh pravo sluge svoga il' služavke, sa mnom kad su se parbili,</p> 
 <p><a name="an_31:14">31:14</a> što ću učiniti kada Bog ustane? Što ću odvratit' kad račun zatraži?</p> 
 <p><a name="an_31:15">31:15</a> Zar nas oba on ne stvori u utrobi i jednako sazda u krilu majčinu?</p> 
 <p><a name="an_31:16">31:16</a> Ogluših li se na molbe siromaha ili rasplakah oči udovičine?</p> 
 <p><a name="an_31:17">31:17</a> Jesam li kada sam svoj jeo zalogaj a da ga nisam sa sirotom dijelio?</p> 
 <p><a name="an_31:18">31:18</a> TÓa od mladosti k'o otac sam mu bio, vodio sam ga od krila materina!</p> 
 <p><a name="an_31:19">31:19</a> Zar sam beskućnika vidio bez odjeće ili siromaha kog bez pokrivača</p> 
 <p><a name="an_31:20">31:20</a> a da mu bedra ne blagosloviše mene kad se runom mojih ovaca ogrija?</p> 
 <p><a name="an_31:21">31:21</a> Ako sam ruku na nevina podigao znajuć' da mi je na vratima branitelj,</p> 
 <p><a name="an_31:22">31:22</a> nek' se rame moje od pleća odvali i neka mi ruka od lakta otpadne!</p> 
 <p><a name="an_31:23">31:23</a> Jer strahote Božje na mene bi pale, njegovu ne bih odolio veličanstvu.</p> 
 <p><a name="an_31:24">31:24</a> Zar sam u zlato pouzdanje stavio i rekao zlatu: 'Sigurnosti moja!'</p> 
 <p><a name="an_31:25">31:25</a> Zar sam se veliku blagu radovao, bogatstvima koja su mi stekle ruke?</p> 
 <p><a name="an_31:26">31:26</a> Zar se, gledajući sunce kako blista i kako mjesec sjajni nebom putuje,</p> 
 <p><a name="an_31:27">31:27</a> moje srce dalo potajno zavesti da bih rukom njima poljubac poslao?</p> 
 <p><a name="an_31:28">31:28</a> Grijeh bi to bio što za sudom vapije, jer Boga višnjega bih se odrekao.</p> 
 <p><a name="an_31:29">31:29</a> Zar se obradovah nevolji dušmana i likovah kad ga je zlo zadesilo,</p> 
 <p><a name="an_31:30">31:30</a> ja koji ne dadoh griješiti jeziku, proklinjući ga i želeći da umre?</p> 
 <p><a name="an_31:31">31:31</a> Ne govorahu li ljudi mog šatora: 'TÓa koga nije on mesom nasitio'?</p> 
 <p><a name="an_31:32">31:32</a> Nikad nije stranac vani noćivao, putniku sam svoja otvarao vrata.</p> 
 <p><a name="an_31:33">31:33</a> Zar sam grijehe svoje ljudima tajio, zar sam u grudima skrivao krivicu</p> 
 <p><a name="an_31:34">31:34</a> jer sam se plašio govorkanja mnoštva i strahovao od prezira plemenskog te sam mučao ne prelazeć' svoga praga?</p> 
 <p><a name="an_31:35">31:35</a> O, kad bi koga bilo da mene sasluša! Posljednju sam svoju riječ ja izrekao: na Svesilnom je sad da mi odgovori! Nek' mi optužnicu napiše protivnik,</p> 
 <p><a name="an_31:36">31:36</a> i ja ću je nosit' na svome ramenu, čelo ću njome k'o krunom uresit'.</p> 
 <p><a name="an_31:37">31:37</a> Dat ću mu račun o svojim koracima i poput kneza pred njega ću stupiti."</p> 
 <p><a name="an_31:38">31:38</a> Ako je na me zemlja moja vikala, ako su s njom brazde njezine plakale;</p> 
 <p><a name="an_31:39">31:39</a> ako sam plodove jeo ne plativši i ako sam joj ojadio ratare,</p> 
 <p><a name="an_31:40">31:40</a> [40a] neka mjesto žita po njoj niče korov, a mjesto ječma nek' posvud kukolj raste! [40b] Konac riječi Jobovih.</p> 
 <p><a name="an_32:1">32:1</a> Ona tri čovjeka prestadoše Jobu odgovarati, jer je on sebe  smatrao nevinim. </p> 
 <p><a name="an_32:2">32:2</a> Nato se rasrdi Elihu, sin Barakeelov, iz  Buza, od plemena Ramova: planu gnjevom na Joba zato što je sebe  držao pravednim pred Bogom; </p> 
 <p><a name="an_32:3">32:3</a> a planu gnjevom i na tri njegova  prijatelja jer nisu više našli ništa što bi odgovorili te su  tako Boga osudili. </p> 
 <p><a name="an_32:4">32:4</a> Dok su oni govorili s Jobom, Elihu je šutio, jer su oni bili stariji od njega. </p> 
 <p><a name="an_32:5">32:5</a> Ali kad vidje da ona tri  čovjeka nisu više imala odgovora u ustima, planu od srdžbe. </p> 
 <p><a name="an_32:6">32:6</a> I  progovorivši, Elihu, sin Barakeelov, iz Buza, reče: "Po godinama svojim još mlad sam ja, a u duboku vi ste ušli starost; bojažljivo se zato ja ustezah znanje svoje pokazati pred vama.</p> 
 <p><a name="an_32:7">32:7</a> Mišljah u sebi: 'Govorit će starost, mnoge godine pokazat će mudrost.'</p> 
 <p><a name="an_32:8">32:8</a> Uistinu, dah neki u ljudima, duh Svesilnog mudrim čini čovjeka.</p> 
 <p><a name="an_32:9">32:9</a> Dob poodmakla ne daje mudrosti a niti starost pravednosti uči.</p> 
 <p><a name="an_32:10">32:10</a> Zato vas molim, poslušajte mene da vam i ja znanje svoje izložim.</p> 
 <p><a name="an_32:11">32:11</a> S pažnjom sam vaše besjede pratio i razloge sam vaše saslušao dok ste tražili što ćete kazati.</p> 
 <p><a name="an_32:12">32:12</a> Na vama moja sva bijaše pažnja, al' ne bi nikog da Joba pobije ni da mu od vas tko riječ opovrgne.</p> 
 <p><a name="an_32:13">32:13</a> Nemojte reći: 'Na mudrost smo naišli! Bog će ga pobit jer čovjek ne može.'</p> 
 <p><a name="an_32:14">32:14</a> Nije meni on besjedu upravio: odvratit mu neću vašim riječima.</p> 
 <p><a name="an_32:15">32:15</a> Poraženi, otpovrgnut ne mogu, riječi zapeše u grlu njihovu.</p> 
 <p><a name="an_32:16">32:16</a> Čekao sam! Al', gle, oni ne zbore. Umukoše, ni riječ više da kažu!</p> 
 <p><a name="an_32:17">32:17</a> Na meni je da progovorim sada, znanje ću svoje i ja izložiti.</p> 
 <p><a name="an_32:18">32:18</a> Riječi mnoge u meni naviru dok iznutra moj duh mene nagoni.</p> 
 <p><a name="an_32:19">32:19</a> Gle, nutrina mi je k'o mošt zatvoren, k'o nova će se raspući mješina.</p> 
 <p><a name="an_32:20">32:20</a> Da mi odlane, govorit ću stoga, otvorit ću usne i odvratit' vama.</p> 
 <p><a name="an_32:21">32:21</a> Nijednoj strani priklonit se neću niti laskat ja namjeravam kome.</p> 
 <p><a name="an_32:22">32:22</a> Laskati ja ne umijem nikako, jer smjesta bi me Tvorac moj smaknuo.</p> 
 <p><a name="an_33:1">33:1</a> Čuj dakle, Jobe, što ću ti kazati, prikloni uho mojim besjedama.</p> 
 <p><a name="an_33:2">33:2</a> Evo, usta sam svoja otvorio, a jezik riječi pod nepcem mi stvara.</p> 
 <p><a name="an_33:3">33:3</a> Iskreno će ti zborit' srce moje, usne će čistu izreći istinu.</p> 
 <p><a name="an_33:4">33:4</a> TÓa i mene je duh Božji stvorio, dah Svesilnoga oživio mene.</p> 
 <p><a name="an_33:5">33:5</a> Ako uzmogneš, ti me opovrgni; spremi se da se suprotstaviš meni!</p> 
 <p><a name="an_33:6">33:6</a> Gle, kao i ti, i ja sam pred Bogom, kao i ti, od gline bjeh načinjen;</p> 
 <p><a name="an_33:7">33:7</a> zato ja strahom tebe motrit' neću, ruka te moja neće pritisnuti.</p> 
 <p><a name="an_33:8">33:8</a> Dakle, na moje uši rekao si - posve sam jasno tvoje čuo riječi:</p> 
 <p><a name="an_33:9">33:9</a> 'Nedužan sam i bez ikakva grijeha; prav sam i nema krivice na meni.</p> 
 <p><a name="an_33:10">33:10</a> Al' On izlike protiv mene traži i za svojeg me drži dušmanina.</p> 
 <p><a name="an_33:11">33:11</a> Noge je moje u klade metnuo, nad svakim mojim on pazi korakom.'</p> 
 <p><a name="an_33:12">33:12</a> Ovdje, kažem ti, u pravu ti nisi, jer s Bogom čovjek mjerit' se ne može.</p> 
 <p><a name="an_33:13">33:13</a> Pa zašto s njime zamećeš prepirku što ti na svaku riječ ne odgovara?</p> 
 <p><a name="an_33:14">33:14</a> Bog zbori nama jednom i dva puta, al' čovjek na to pažnju ne obraća.</p> 
 <p><a name="an_33:15">33:15</a> U snovima, u viđenjima noćnim, kada san dubok ovlada ljudima i na ležaju dok tvrdo snivaju,</p> 
 <p><a name="an_33:16">33:16</a> tad on govori na uho čovjeku i utvarama plaši ga jezivim</p> 
 <p><a name="an_33:17">33:17</a> da ga od djela njegovih odvrati, da u čovjeku obori oholost,</p> 
 <p><a name="an_33:18">33:18</a> da dušu njegovu spasi od jame i život mu od puta u Podzemlje.</p> 
 <p><a name="an_33:19">33:19</a> Bolešću on ga kara na ležaju kad mu se kosti tresu bez prestanka,</p> 
 <p><a name="an_33:20">33:20</a> kad se kruh gadi njegovu životu i ponajbolje jelo duši njegovoj;</p> 
 <p><a name="an_33:21">33:21</a> kada mu tijelo gine naočigled i vide mu se kosti ogoljele,</p> 
 <p><a name="an_33:22">33:22</a> kad mu se duša približava jami a život njegov boravištu mrtvih.</p> 
 <p><a name="an_33:23">33:23</a> Ako se uza nj nađe tad anđeo, posrednik jedan između tisuću, da čovjeka na dužnost opomene,</p> 
 <p><a name="an_33:24">33:24</a> pa se sažali nad njim i pomoli: 'Izbavi ga da u jamu ne ide; za život njegov nađoh otkupninu!</p> 
 <p><a name="an_33:25">33:25</a> Neka mu tijelo procvate mladošću, nek' se vrati u dane mladenačke!'</p> 
 <p><a name="an_33:26">33:26</a> Vapije k Bogu i Bog ga usliša: radosno On ga pogleda u lice; vrati čovjeku pravednost njegovu.</p> 
 <p><a name="an_33:27">33:27</a> Tada čovjek pred ljudima zapjeva: 'Griješio sam i pravo izvrtao, ali mi Bog zlom nije uzvratio.</p> 
 <p><a name="an_33:28">33:28</a> On mi je dušu spasio od jame i život mi se veseli svjetlosti.'</p> 
 <p><a name="an_33:29">33:29</a> Gle, sve to Bog je spreman učiniti do dva i do tri puta za čovjeka:</p> 
 <p><a name="an_33:30">33:30</a> da dušu njegovu spasi od jame i da mu život svjetlošću obasja.</p> 
 <p><a name="an_33:31">33:31</a> Pazi dÓe, Jobe, dobro me poslušaj; šuti, jer nisam sve još izrekao.</p> 
 <p><a name="an_33:32">33:32</a> Ako riječi još imaš, odvrati mi, zbori - rado bih opravdao tebe.</p> 
 <p><a name="an_33:33">33:33</a> Ako li nemaš, poslušaj me samo: pazi, rad bih te poučit' mudrosti." </p> 
 <p><a name="an_34:1">34:1</a> Elihu nastavi svoju besjedu i reče:</p> 
 <p><a name="an_34:2">34:2</a> "I vi, mudraci, čujte što ću reći, vi, ljudi umni, poslušajte mene,</p> 
 <p><a name="an_34:3">34:3</a> jer uši nam prosuđuju besjede isto kao što nepce hranu kuša.</p> 
 <p><a name="an_34:4">34:4</a> Zajedno ispitajmo što je pravo i razmislimo skupa što je dobro.</p> 
 <p><a name="an_34:5">34:5</a> Job je utvrdio: 'Ja sam pravedan, ali Bog meni pravdu uskraćuje.</p> 
 <p><a name="an_34:6">34:6</a> U pravu sam, a lašcem prave mene, nasmrt prostrijeljen, a bez krivnje svoje!'</p> 
 <p><a name="an_34:7">34:7</a> Zar gdje čovjeka ima poput Joba koji porugu pije kao vodu,</p> 
 <p><a name="an_34:8">34:8</a> sa zlikovcima koji skupa hodi i s opakima isti dijeli put?</p> 
 <p><a name="an_34:9">34:9</a> On tvrdi: 'Kakva korist je čovjeku od tog što Bogu ugoditi želi?'</p> 
 <p><a name="an_34:10">34:10</a> Stoga me čujte, vi ljudi pametni! Od Boga zlo je veoma daleko i nepravednost od Svemogućega,</p> 
 <p><a name="an_34:11">34:11</a> te on čovjeku plaća po djelima, daje svakom po njegovu vladanju.</p> 
 <p><a name="an_34:12">34:12</a> Odista, Bog zla nikada ne čini, niti Svesilni kad izvrće pravo.</p> 
 <p><a name="an_34:13">34:13</a> TÓa tko je njemu povjerio zemlju i vasioni svijet tko je stvorio?</p> 
 <p><a name="an_34:14">34:14</a> Kad bi on dah svoj u se povukao, kad bi čitav svoj duh k sebi vratio,</p> 
 <p><a name="an_34:15">34:15</a> sva bića bi odjednom izdahnula i u prah bi se pretvorio čovjek.</p> 
 <p><a name="an_34:16">34:16</a> Ako razuma imaš, slušaj ovo, prikloni uho glasu riječi mojih.</p> 
 <p><a name="an_34:17">34:17</a> Može li vladat' koji mrzi pravo? Najpravednijeg hoćeš li osudit'? -</p> 
 <p><a name="an_34:18">34:18</a> Onog koji kaže kralju: 'Nitkove!' a odličniku govori: 'Zlikovče!'</p> 
 <p><a name="an_34:19">34:19</a> Koji nije spram knezovima pristran i jednak mu je ubog i mogućnik, jer oni su djelo ruku njegovih?</p> 
 <p><a name="an_34:20">34:20</a> Zaglave za tren, usred gluhe noći: komešaju se narodi, prolaze; ni od čije ruke moćni padaju.</p> 
 <p><a name="an_34:21">34:21</a> Jer, on nadzire pute čovjekove, pazi nad svakim njegovim korakom.</p> 
 <p><a name="an_34:22">34:22</a> Nema toga mraka niti crne tmine gdje bi se mogli zlikovci sakriti.</p> 
 <p><a name="an_34:23">34:23</a> Bog nikome unaprijed ne kaže kada će na sud pred njega stupiti.</p> 
 <p><a name="an_34:24">34:24</a> Bez saslušanja on satire jake i stavlja druge na njihovo mjesto.</p> 
 <p><a name="an_34:25">34:25</a> TÓa odveć dobro poznaje im djela! Sred noći on ih obara i gazi.</p> 
 <p><a name="an_34:26">34:26</a> Ćuškom ih bije zbog zloće njihove na mjestu gdje ih svi vidjeti mogu.</p> 
 <p><a name="an_34:27">34:27</a> Jer prestadoše za njime hoditi, zanemariše putove njegove</p> 
 <p><a name="an_34:28">34:28</a> goneć uboge da vape do njega i potlačene da k njemu leleču.</p> 
 <p><a name="an_34:29">34:29</a> Al' miruje li, tko da njega gane? Zastre li lice, tko ga vidjet' može?</p> 
 <p><a name="an_34:30">34:30</a> Nad pucima bdi k'o i nad čovjekom da ne zavlada tko narod zavodi.</p> 
 <p><a name="an_34:31">34:31</a> Kada bezbožnik Bogu svome kaže: 'Zavedoše me, više griješit neću.</p> 
 <p><a name="an_34:32">34:32</a> Ne uviđam li, ti me sad pouči, i ako sam kad nepravdu činio, ubuduće ja činiti je neću!'</p> 
 <p><a name="an_34:33">34:33</a> Misliš da Bog mora njega kazniti, dok ti zamisli njegove prezireš? Al' kada ti odlučuješ, a ne ja, mudrost nam svoju istresi dÓe sada!</p> 
 <p><a name="an_34:34">34:34</a> Svi ljudi umni sa mnom će se složit' i svatko razuman koji čuje mene:</p> 
 <p><a name="an_34:35">34:35</a> Nepromišljeno Job je govorio, u riječima mu neima mudrosti.</p> 
 <p><a name="an_34:36">34:36</a> Stoga, nek' se Job dokraja iskuša, jer odgovara poput zlikovaca;</p> 
 <p><a name="an_34:37">34:37</a> a svom grijehu još pobunu domeće, među nama on plješće dlanovima i hule svoje na Boga gomila." </p> 
 <p><a name="an_35:1">35:1</a> Elihu nastavi svoju besjedu i reče:</p> 
 <p><a name="an_35:2">35:2</a> "Zar ti misliš da pravo svoje braniš, da pravednost pred Bogom dokazuješ,</p> 
 <p><a name="an_35:3">35:3</a> kada mu kažeš: 'Što ti je to važno, i ako griješim, što ti činim time?'</p> 
 <p><a name="an_35:4">35:4</a> Na sve to ja ću odgovorit' tebi i prijateljima tvojim ujedno.</p> 
 <p><a name="an_35:5">35:5</a> Po nebu se obazri i promatraj! Gledaj oblake: od tebe su viši!</p> 
 <p><a name="an_35:6">35:6</a> Ako griješiš, što si mu uradio, prijestupom svojim što si mu zadao?</p> 
 <p><a name="an_35:7">35:7</a> Ako si prav, što si dodao njemu i što iz ruke tvoje on dobiva?</p> 
 <p><a name="an_35:8">35:8</a> Opakost tvoja tebi slične pogađa i pravda tvoja čovjeku koristi.</p> 
 <p><a name="an_35:9">35:9</a> Ali kad ispod teškog stenju jarma, kad vapiju na nasilje moćnika,</p> 
 <p><a name="an_35:10">35:10</a> nitko ne kaže: 'Gdje je Bog, moj tvorac, koji noć pjesmom veselom ispunja,</p> 
 <p><a name="an_35:11">35:11</a> umnijim nas od zvijeri zemskih čini i mudrijima od ptica nebeskih?'</p> 
 <p><a name="an_35:12">35:12</a> Tad vapiju, al' on ne odgovara poradi oholosti zlikovaca.</p> 
 <p><a name="an_35:13">35:13</a> Ali kako je isprazno tvrditi da Bog njihove ne čuje vapaje, da pogled na njih ne svraća Svesilni!</p> 
 <p><a name="an_35:14">35:14</a> A kamoli tek kada ti govoriš: 'On ne vidi mene, parnica moja pred njime stoji, a ja na nj još čekam.'</p> 
 <p><a name="an_35:15">35:15</a> Ili: 'Njegova srdžba ne kažnjava, nimalo on za prijestupe ne mari.'</p> 
 <p><a name="an_35:16">35:16</a> Isprazno tada otvara Job usta i besjede gomila nerazumne."</p> 
 <p><a name="an_36:1">36:1</a> Elihu nastavi i reče:</p> 
 <p><a name="an_36:2">36:2</a> "Strpi se malo, pa ću te poučit', jer još nisam sve rekao za Boga.</p> 
 <p><a name="an_36:3">36:3</a> Izdaleka ću svoje iznijet' znanje da Stvoritelja svojega opravdam.</p> 
 <p><a name="an_36:4">36:4</a> Zaista, za laž ne znaju mi riječi, uza te je čovjek znanjem savršen.</p> 
 <p><a name="an_36:5">36:5</a> Gle, Bog je silan, ali ne prezire, silan je snagom razuma svojega.</p> 
 <p><a name="an_36:6">36:6</a> Opakome on živjeti ne daje, nevoljnicima pravicu pribavlja.</p> 
 <p><a name="an_36:7">36:7</a> S pravednika on očiju ne skida, na prijestolje ih diže uz kraljeve da bi dovijeka bili uzvišeni.</p> 
 <p><a name="an_36:8">36:8</a> Ako su negvam' oni okovani i užetima nevolje sputani,</p> 
 <p><a name="an_36:9">36:9</a> djela njihova on im napominje, kazuje im grijeh njine oholosti.</p> 
 <p><a name="an_36:10">36:10</a> Tad im otvara uho k opomeni i poziva ih da se zla okane.</p> 
 <p><a name="an_36:11">36:11</a> Poslušaju li te mu se pokore, dani im završavaju u sreći, u užicima godine njihove.</p> 
 <p><a name="an_36:12">36:12</a> Ne slušaju li, od koplja umiru, zaglave, sami ne znajući kako.</p> 
 <p><a name="an_36:13">36:13</a> A srca opaka mržnju njeguju, ne ištu pomoć kad ih on okuje;</p> 
 <p><a name="an_36:14">36:14</a> u cvatu svoga dječaštva umiru i venu poput hramskih milosnika.</p> 
 <p><a name="an_36:15">36:15</a> Nevoljnog on bijedom njegovom spasava i u nesreći otvara mu oči:</p> 
 <p><a name="an_36:16">36:16</a> izbavit će te iz ždrijela tjeskobe k prostranstvima bezgraničnim izvesti, k prepunu stolu mesa pretiloga.</p> 
 <p><a name="an_36:17">36:17</a> Ako sudio nisi opakima, ako si pravo krnjio siroti,</p> 
 <p><a name="an_36:18">36:18</a> nek' te obilje odsad ne zavede i nek' te dar prebogat ne iskvari.</p> 
 <p><a name="an_36:19">36:19</a> Nek' ti je gavan k'o čovjek bez zlata, a čovjek jake ruke poput slaba.</p> 
 <p><a name="an_36:20">36:20</a> Ne goni one koji su ti tuđi da rodbinu na njino mjesto staviš.</p> 
 <p><a name="an_36:21">36:21</a> Pazi se da u nepravdu ne skreneš, jer zbog nje snađe tebe iskušenje.</p> 
 <p><a name="an_36:22">36:22</a> Gle, uzvišen je Bog u svojoj snazi! Zar učitelja ima poput njega?</p> 
 <p><a name="an_36:23">36:23</a> Tko je njemu put njegov odredio? Tko će mu reći: 'Radio si krivo'?</p> 
 <p><a name="an_36:24">36:24</a> Spomeni se veličati mu djelo što ga pjesmama ljudi opjevaše.</p> 
 <p><a name="an_36:25">36:25</a> S udivljenjem svijet čitav ga promatra, divi se čovjek, pa ma izdaleka.</p> 
 <p><a name="an_36:26">36:26</a> Veći je Bog no što pojmit' možemo, nedokučiv je broj ljeta njegovih!</p> 
 <p><a name="an_36:27">36:27</a> U visini on skuplja kapi vode te dažd u paru i maglu pretvara.</p> 
 <p><a name="an_36:28">36:28</a> Pljuskovi tada pljušte iz oblaka, po mnoštvu ljudskom dažde obilato.</p> 
 <p><a name="an_36:31">36:31</a> Pomoću njih on podiže narode, u izobilju hranom ih dariva.</p> 
 <p><a name="an_36:29">36:29</a> Tko li će shvatit' širenje oblaka, tutnjavu strašnu njegovih šatora?</p> 
 <p><a name="an_36:30">36:30</a> Gle, on nad sobom razastire svjetlost i dno morsko on vodama pokriva.</p> 
 <p><a name="an_36:32">36:32</a> On munju drži objema rukama i kazuje joj kamo će zgoditi.</p> 
 <p><a name="an_36:33">36:33</a> Glasom gromovnim sebe navješćuje, stiže s gnjevom da zgromi opačinu.</p> 
 <p><a name="an_37:1">37:1</a> Da, od toga i moje srce drhti i s mjesta svoga iskočiti hoće.</p> 
 <p><a name="an_37:2">37:2</a> Čujte, čujte gromor glasa njegova, tutnjavu što mu iz usta izlazi.</p> 
 <p><a name="an_37:3">37:3</a> Gle, munja lijeće preko cijelog neba - i sijevne blijesak s kraja na kraj zemlje -</p> 
 <p><a name="an_37:4">37:4</a> iza nje silan jedan glas se ori: to On gromori glasom veličajnim. Munje mu lete, nitko ih ne priječi, tek što mu je glas jednom odjeknuo.</p> 
 <p><a name="an_37:5">37:5</a> Da, Bog gromori glasom veličajnim, djela velebna, neshvatljiva stvara.</p> 
 <p><a name="an_37:6">37:6</a> Kad snijegu kaže: 'Zasniježi po zemlji!' i pljuskovima: 'Zapljuštite silno!'</p> 
 <p><a name="an_37:7">37:7</a> svakom čovjeku zapečati ruke da svi njegovo upoznaju djelo.</p> 
 <p><a name="an_37:8">37:8</a> U brlog se tad zvijeri sve uvuku i na svojem se šćućure ležaju.</p> 
 <p><a name="an_37:9">37:9</a> S južne se strane podiže oluja, a studen vjetri sjeverni donose.</p> 
 <p><a name="an_37:10">37:10</a> Već led od daha Božjega nastaje i vodena se kruti površina.</p> 
 <p><a name="an_37:11">37:11</a> I opet vodom puni on oblake, i sijevat' stanu oblaci munjama;</p> 
 <p><a name="an_37:12">37:12</a> kruže posvuda po volji njegovoj, što im naloži, to će izvršiti na licu cijelog kruga zemaljskoga.</p> 
 <p><a name="an_37:13">37:13</a> Šalje ih - ili da kazni narode, ili da ih milosrđem obdari.</p> 
 <p><a name="an_37:14">37:14</a> Poslušaj ovo, Jobe, umiri se i promotri djela Božja čudesna.</p> 
 <p><a name="an_37:15">37:15</a> Znaš li kako Bog njima zapovijeda, kako munju iz oblaka svog pušta?</p> 
 <p><a name="an_37:16">37:16</a> Znaš li o čem vise gore oblaci? Čudesna to su znanja savršenog.</p> 
 <p><a name="an_37:17">37:17</a> Kako ti gore od žege haljine u južnom vjetru kad zemlja obamre?</p> 
 <p><a name="an_37:18">37:18</a> Zar si nebesa s njim ti razapeo, čvrsta poput ogledala livenog?</p> 
 <p><a name="an_37:19">37:19</a> DÓe naputi me što da mu kažemo: zbog tmine se ne snalazimo više.</p> 
 <p><a name="an_37:20">37:20</a> Zar ćeš mu reći: 'Hoću govoriti'? Ili na propast vlastitu pristati?</p> 
 <p><a name="an_37:21">37:21</a> Tko, dakle, može u svjetlost gledati na nebesima što se sja blistavo kada oblake rastjeraju vjetri?</p> 
 <p><a name="an_37:22">37:22</a> Sa sjevera k'o zlato je bljesnulo: veličanstvom strašnim Bog se odjenu!</p> 
 <p><a name="an_37:23">37:23</a> Da, Svesilnog doseći ne možemo, neizmjeran je u moći i sudu, velik u pravdi, nikog on ne tlači.</p> 
 <p><a name="an_37:24">37:24</a> Zato ljudi svi neka ga se boje! Na mudrost oholu on i ne gleda!"</p> 
 <p><a name="an_38:1">38:1</a> Nato Jahve odgovori Jobu iz oluje i reče:</p> 
 <p><a name="an_38:2">38:2</a> "Tko je taj koji riječima bezumnim zamračuje božanski promisao?</p> 
 <p><a name="an_38:3">38:3</a> Bokove svoje opaši k'o junak: ja ću te pitat', a ti me pouči.</p> 
 <p><a name="an_38:4">38:4</a> Gdje si bio kad zemlju utemeljih? Kazuj, ako ti je znanje sigurno.</p> 
 <p><a name="an_38:5">38:5</a> Znaš li tko joj je mjere odredio i nad njom uže mjerničko napeo?</p> 
 <p><a name="an_38:6">38:6</a> Na čemu joj počivaju temelji? Tko joj postavi kamen ugaoni</p> 
 <p><a name="an_38:7">38:7</a> dok su klicale zvijezde jutarnje i Božji uzvikivali dvorjani?</p> 
 <p><a name="an_38:8">38:8</a> Tko li zatvori more vratnicama kad je navrlo iz krila majčina;</p> 
 <p><a name="an_38:9">38:9</a> kad ga oblakom k'o haljom odjenuh i k'o pelenam' ovih maglom gustom;</p> 
 <p><a name="an_38:10">38:10</a> kad sam njegovu odredio među, vrata stavio sa prijevornicama?</p> 
 <p><a name="an_38:11">38:11</a> Dotle, ne dalje, rekao sam njemu, tu nek' se lomi ponos tvog valovlja!</p> 
 <p><a name="an_38:12">38:12</a> Zar si ikad zapovjedio jutru, zar si kazao zori mjesto njeno,</p> 
 <p><a name="an_38:13">38:13</a> da poduhvati zemlju za rubove i da iz nje sve bezbožnike strese;</p> 
 <p><a name="an_38:14">38:14</a> da je pretvori u glinu pečatnu i oboji je k'o kakvu haljinu.</p> 
 <p><a name="an_38:15">38:15</a> Ona uzima svjetlost zlikovcima i pesnicu im lomi uzdignutu.</p> 
 <p><a name="an_38:16">38:16</a> Zar si ti prodro do izvora morskih, po dnu bezdana zar si kad hodio?</p> 
 <p><a name="an_38:17">38:17</a> Zar su ti vrata smrti pokazali; vidje li dveri kraja mrtvih sjena?</p> 
 <p><a name="an_38:18">38:18</a> Zar si prostranstvo zemlje uočio? Govori, ako ti je znano sve to.</p> 
 <p><a name="an_38:19">38:19</a> Koji putovi u dom svjetla vode, na kojem mjestu prebivaju tmine,</p> 
 <p><a name="an_38:20">38:20</a> da ih odvedeš u njine krajeve, da im put k stanu njihovu pokažeš?</p> 
 <p><a name="an_38:21">38:21</a> Ti znadeš to, tÓa davno ti se rodi, tvojih dana broj veoma je velik!</p> 
 <p><a name="an_38:22">38:22</a> Zar si stigao do riznica snijega i zar si tuče spremišta vidio</p> 
 <p><a name="an_38:23">38:23</a> što ih pričuvah za dane nevolje, za vrijeme boja krvava i rata?</p> 
 <p><a name="an_38:24">38:24</a> Kojim li se putem dijeli munja kada iskre po svoj zemlji prosipa?</p> 
 <p><a name="an_38:25">38:25</a> Tko li je jaz iskopao povodnju, tko prokrčio pute grmljavini</p> 
 <p><a name="an_38:26">38:26</a> da bi daždjelo na kraj nenastanjen, na pustinju gdje žive duše nema,</p> 
 <p><a name="an_38:27">38:27</a> da bi neplodnu napojio pustoš, da bi u stepi trava izniknula?</p> 
 <p><a name="an_38:28">38:28</a> Ima li kiša svoga roditelja? Tko je taj koji kapi rose rađa?</p> 
 <p><a name="an_38:29">38:29</a> Iz čijeg li mraz izlazi krila, tko slanu stvara što s nebesa pada?</p> 
 <p><a name="an_38:30">38:30</a> Kako čvrsnu vode poput kamena i led se hvata površja bezdana?</p> 
 <p><a name="an_38:31">38:31</a> Možeš li lancem vezati Vlašiće i razdriješiti spone Orionu,</p> 
 <p><a name="an_38:32">38:32</a> u pravo vrijeme izvesti Danicu, vodit' Medvjeda s njegovim mladima?</p> 
 <p><a name="an_38:33">38:33</a> Zar poznaješ ti zakone nebeske pa da njima moć na zemlji dodijeliš?</p> 
 <p><a name="an_38:34">38:34</a> Zar doviknuti možeš oblacima pa da pljuskovi tebe poslušaju?</p> 
 <p><a name="an_38:35">38:35</a> Zar na zapovijed tvoju munje lijeću i tebi zar se odazivlju: 'Evo nas'?</p> 
 <p><a name="an_38:36">38:36</a> Tko je mudrost darovao ibisu, tko li je pamet ulio u pijetla?</p> 
 <p><a name="an_38:37">38:37</a> Tko to mudro prebrojava oblake i tko nebeske izlijeva mjehove</p> 
 <p><a name="an_38:38">38:38</a> dok se zemlja u tijesto ne zgusne i dok se grude njezine ne slijepe?</p> 
 <p><a name="an_38:39">38:39</a> Zar ćeš ti plijen uloviti lavici ili ćeš glad utažit' lavićima</p> 
 <p><a name="an_38:40">38:40</a> na leglu svojem dok gladni čekaju i vrebaju na žrtvu iz zaklona?</p> 
 <p><a name="an_38:41">38:41</a> Tko hranu gavranovima pribavlja kad Bogu ptići njegovi cijuču i naokolo oblijeću bez hrane?</p> 
 <p><a name="an_39:1">39:1</a> Znaš li kako se legu divokoze? Vidje li kako se mlade košute?</p> 
 <p><a name="an_39:2">39:2</a> Izbroji li koliko nose mjeseci, znaš li u koje doba se omlade?</p> 
 <p><a name="an_39:3">39:3</a> Sagnuvši se, polegu lanad svoju i breme usred pustinje odlažu,</p> 
 <p><a name="an_39:4">39:4</a> a kad im porod ojača, poraste, ostave ga i ne vraćaju mu se.</p> 
 <p><a name="an_39:5">39:5</a> Tko dade divljem magarcu slobodu i tko to oglav skinu njemu s glave?</p> 
 <p><a name="an_39:6">39:6</a> U zavičaj mu dadoh ja pustinju i polja slana da ondje živuje.</p> 
 <p><a name="an_39:7">39:7</a> Buci gradova on se podruguje i ne sluša goničevih povika.</p> 
 <p><a name="an_39:8">39:8</a> Luta brdima, svojim pašnjacima, u potrazi za zeleni svakakvom.</p> 
 <p><a name="an_39:9">39:9</a> Možeš li slugom učinit' bivola, zadržat' ga noć jednu za jaslama?</p> 
 <p><a name="an_39:10">39:10</a> Možeš li njega za brazdu prikovat' da ralo vuče po docima tvojim?</p> 
 <p><a name="an_39:11">39:11</a> Možeš li se osloniti na njega jer je njegova snaga prevelika i prepustit' mu težak svoj posao?</p> 
 <p><a name="an_39:12">39:12</a> Misliš li tebi da će se vratiti i na gumno ti dotjerati žito?</p> 
 <p><a name="an_39:13">39:13</a> Krilima svojim noj trepće radosno, iako krila oskudnih i perja.</p> 
 <p><a name="an_39:14">39:14</a> On svoja jaja na zemlji ostavlja, povjerava ih pijesku da ih grije,</p> 
 <p><a name="an_39:15">39:15</a> ne mareć' što ih zgazit' može noga ili nekakva divlja zvijer zgnječiti.</p> 
 <p><a name="an_39:16">39:16</a> S nojićima k'o s tuđima postupa; što mu je trud zaludu, on ne mari.</p> 
 <p><a name="an_39:17">39:17</a> Jer Bog je njega lišio pameti, nije mu dao nikakva razbora.</p> 
 <p><a name="an_39:18">39:18</a> Ali kada na let krila raširi, tada se ruga konju i konjaniku.</p> 
 <p><a name="an_39:19">39:19</a> Zar si ti konja obdario snagom zar si mu ti vrat grivom ukrasio?</p> 
 <p><a name="an_39:20">39:20</a> Zar ti činiš da skače k'o skakavac, da u strah svakog nagoni hrzanjem?</p> 
 <p><a name="an_39:21">39:21</a> Kopitom zemlju veselo raskapa, neustrašivo srlja na oružje.</p> 
 <p><a name="an_39:22">39:22</a> Strahu se ruga, ničeg se ne boji, ni pred mačem uzmaknuti neće.</p> 
 <p><a name="an_39:23">39:23</a> Na sapima mu zvekeće tobolac, koplje sijeva i ubojna sulica.</p> 
 <p><a name="an_39:24">39:24</a> Bijesan i nestrpljiv guta prostore; kad rog zasvira, tko će ga zadržat':</p> 
 <p><a name="an_39:25">39:25</a> na svaki zvuk roga on zarže: Ha! Izdaleka on ljuti boj već njuši, viku bojnu i poklič vojskovođa.</p> 
 <p><a name="an_39:26">39:26</a> Zar po promislu tvojem lijeće soko i prema jugu krila svoja širi?</p> 
 <p><a name="an_39:27">39:27</a> Zar se na nalog tvoj diže orao i vrh timora gnijezdo sebi vije?</p> 
 <p><a name="an_39:28">39:28</a> Na litici on stanuje i noćÄi, na grebenima vrleti visokih.</p> 
 <p><a name="an_39:29">39:29</a> Odatle na plijen netremice vreba, oči njegove vide nadaleko.</p> 
 <p><a name="an_39:30">39:30</a> Krvlju se hrane njegovi orlići; gdje je ubijenih, tamo je i on."</p> 
 <p><a name="an_40:1">40:1</a> I Jahve se obrati Jobu i reče mu:</p> 
 <p><a name="an_40:2">40:2</a> "Zar će se s Jakim preti još kudilac? Tužitelj Božji nek' sam odgovori!"</p> 
 <p><a name="an_40:3">40:3</a> A Job odgovori Jahvi i reče:</p> 
 <p><a name="an_40:4">40:4</a> "Odveć sam malen: što da odgovorim? Rukom ću svoja zatisnuti usta.</p> 
 <p><a name="an_40:5">40:5</a> Riječ rekoh - neću više započeti; rekoh dvije - al' neću nastaviti."</p> 
 <p><a name="an_40:6">40:6</a> Nato Jahve odgovori Jobu iz oluje i reče:</p> 
 <p><a name="an_40:7">40:7</a> "Bokove svoje opaši k'o junak, ja ću te pitat', a ti me pouči.</p> 
 <p><a name="an_40:8">40:8</a> Zar bi i moj sud pogaziti htio, okrivio me da sebe opravdaš?</p> 
 <p><a name="an_40:9">40:9</a> Zar ti mišica snagu Božju ima, zar glasom grmjet' možeš poput njega?</p> 
 <p><a name="an_40:10">40:10</a> Ogrni se sjajem i veličanstvom, dostojanstvom se odjeni i slavom.</p> 
 <p><a name="an_40:11">40:11</a> Plani dÓe bijesom ognja jarosnoga, pogledom jednim snizi oholnika.</p> 
 <p><a name="an_40:12">40:12</a> Ponositoga pogledaj, slomi ga, na mjestu satri svakoga zlikovca.</p> 
 <p><a name="an_40:13">40:13</a> U zemlju sve njih zajedno zakopaj, u mračnu ih pozatvaraj tamnicu.</p> 
 <p><a name="an_40:14">40:14</a> Tada ću i ja tebi odat' hvalu što si se svojom desnicom spasio.</p> 
 <p><a name="an_40:15">40:15</a> A sada, dÓe promotri Behemota! Travom se hrani poput govečeta,</p> 
 <p><a name="an_40:16">40:16</a> u bedrima je, gle, snaga njegova, a krepkost mu u mišićju trbušnom.</p> 
 <p><a name="an_40:17">40:17</a> Poput cedra rep podignut ukruti, sva su mu stegna ispreplele žile.</p> 
 <p><a name="an_40:18">40:18</a> Mjedene cijevi kosti su njegove, zglobovi mu od željeza kvrge.</p> 
 <p><a name="an_40:19">40:19</a> Prvenac on je Božjega stvaranja; mačem ga je naoružao tvorac.</p> 
 <p><a name="an_40:20">40:20</a> Gore mu danak u hrani donose i sve zvijerje što po njima se igra.</p> 
 <p><a name="an_40:21">40:21</a> Pod lotosom on zavaljen počiva, guštik močvarni i glib kriju ga.</p> 
 <p><a name="an_40:22">40:22</a> Sjenu mu pravi lotosovo lišće, pod vrbama on hladuje potočnim.</p> 
 <p><a name="an_40:23">40:23</a> Nabuja li rijeka, on ne strahuje: nimalo njega ne bi zabrinulo da mu u žvale i sav Jordan jurne.</p> 
 <p><a name="an_40:24">40:24</a> Tko bi za oči uhvatio njega i tko bi mu nos sulicom probio?</p> 
 <p><a name="an_40:25">40:25</a> Zar loviš Levijatana udicom? Zar ćeš mu jezik zažvalit' užetom?</p> 
 <p><a name="an_40:26">40:26</a> Zar mu nozdrve trskom probost' možeš ili mu kukom probiti vilicu?</p> 
 <p><a name="an_40:27">40:27</a> Hoće li te on preklinjat' za milost, hoće li s tobom blago govoriti?</p> 
 <p><a name="an_40:28">40:28</a> I zar će s tobom savez on sklopiti da sveg života tebi sluga bude?</p> 
 <p><a name="an_40:29">40:29</a> Hoćeš li se s njim k'o s pticom poigrat' i vezat' ga da kćeri razveseliš?</p> 
 <p><a name="an_40:30">40:30</a> Hoće li se za nj cjenkati ribari, među sobom podijelit' ga trgovci?</p> 
 <p><a name="an_40:31">40:31</a> Možeš li kopljem njemu kožu izbost ili glavu mu probiti ostima?</p> 
 <p><a name="an_40:32">40:32</a> Podigni de ruku svoju na njega: za boj se spremi - bit će ti posljednji!</p> 
 <p><a name="an_41:1">41:1</a> Zalud je nadu u njega gojiti, na pogled njegov čovjek već pogiba.</p> 
 <p><a name="an_41:2">41:2</a> Junaka nema da njega razdraži, tko će mu se u lice suprotstavit'?</p> 
 <p><a name="an_41:3">41:3</a> Tko se sukobi s njim i živ ostade? Pod nebesima tog čovjeka nema!</p> 
 <p><a name="an_41:4">41:4</a> Prešutjet neću njegove udove, ni silnu snagu, ni ljepotu stasa.</p> 
 <p><a name="an_41:5">41:5</a> Tko mu smije razodjenut' odjeću, tko li kroz dvostruk prodrijeti mu oklop?</p> 
 <p><a name="an_41:6">41:6</a> Tko će mu ralje rastvorit' dvokrilne kad strah vlada oko zubi njegovih?</p> 
 <p><a name="an_41:7">41:7</a> Hrbat mu je od ljuskavih štitova, zapečaćenih pečatom kamenim.</p> 
 <p><a name="an_41:8">41:8</a> Jedni uz druge tako se sljubiše da među njima dah ne bi prošao.</p> 
 <p><a name="an_41:9">41:9</a> Tako su čvrsto slijepljeni zajedno: priljubljeni, razdvojit' se ne mogu.</p> 
 <p><a name="an_41:10">41:10</a> Kad kihne, svjetlost iz njega zapršti, poput zorinih vjeđa oči su mu.</p> 
 <p><a name="an_41:11">41:11</a> Zublje plamsaju iz njegovih ralja, iskre ognjene iz njih se prosiplju.</p> 
 <p><a name="an_41:12">41:12</a> Iz nozdrva mu sukljaju dimovi kao iz kotla što kipi na vatri.</p> 
 <p><a name="an_41:13">41:13</a> Dah bi njegov zapalio ugljevlje, jer mu iz ralja plamenovi suču.</p> 
 <p><a name="an_41:14">41:14</a> U šiji leži sva snaga njegova, a ispred njega užas se prostire.</p> 
 <p><a name="an_41:15">41:15</a> Kad se ispravi, zastrepe valovi i prema morskoj uzmiču pučini.</p> 
 <p><a name="an_41:16">41:16</a> Poput pećine srce mu je tvrdo, poput mlinskoga kamena otporno.</p> 
 <p><a name="an_41:17">41:17</a> Pregibi tusta mesa srasli su mu, čvrsti su kao da su saliveni.</p> 
 <p><a name="an_41:18">41:18</a> Zgodi li ga mač, od njeg se odbije, tako i koplje, sulica i strijela.</p> 
 <p><a name="an_41:19">41:19</a> Poput slame je za njega željezo, mjed je k'o drvo iscrvotočeno.</p> 
 <p><a name="an_41:20">41:20</a> On ne uzmiče od strelice s luka, stijenje iz praćke na nj k'o pljeva pada.</p> 
 <p><a name="an_41:21">41:21</a> K'o slamčica je toljaga za njega, koplju se smije kad zazviždi nad njim.</p> 
 <p><a name="an_41:22">41:22</a> Crepovlje oštro ima na trbuhu i blato njime ore k'o drljačom.</p> 
 <p><a name="an_41:23">41:23</a> Pod njim vrtlog sav k'o lonac uskipi, uspjeni more k'o pomast u kotlu.</p> 
 <p><a name="an_41:24">41:24</a> Za sobom svijetlu ostavlja on brazdu, regbi, bijelo runo bezdan prekriva.</p> 
 <p><a name="an_41:25">41:25</a> Ništa slično na zemlji ne postoji i niti je tko tako neustrašiv.</p> 
 <p><a name="an_41:26">41:26</a> I na najviše on s visoka gleda, kralj je svakome, i najponosnijim."</p> 
 <p><a name="an_42:1">42:1</a> A Job ovako odgovori Jahvi: </p> 
 <p><a name="an_42:2">42:2</a> "Ja znadem, moć je tvoja bezgranična: što god naumiš, to izvesti možeš.</p> 
 <p><a name="an_42:3">42:3</a> Tko je taj koji riječima bezumnim zamračuje božanski promisao? Govorah stoga, ali ne razumjeh, o čudesima meni neshvatljivim.</p> 
 <p><a name="an_42:4">42:4</a> O, poslušaj me, pusti me da zborim: ja ću te pitat', a ti me pouči.</p> 
 <p><a name="an_42:5">42:5</a> Po čuvenju tek poznavah te dosad, ali sada te oči moje vidješe.</p> 
 <p><a name="an_42:6">42:6</a> Sve riječi svoje zato ja poričem i kajem se u prahu i pepelu."</p> 
 <p><a name="an_42:7">42:7</a> Kada Jahve izgovori Jobu ove riječi, reče on Elifazu Temancu:  "Ti i tvoja dva prijatelja raspalili ste gnjev moj jer niste  o meni onako pravo govorili kao moj sluga Job. </p> 
 <p><a name="an_42:8">42:8</a> Zato uzmite  sada sedam junaca i sedam ovnova i pođite k mome sluzi Jobu,  pa prinesite za sebe paljenicu, a sluga moj Job molit će se za  vas. Imat ću obzira prema njemu i neću vam učiniti ništa nažao  zato što niste o meni onako pravo govorili kao moj sluga Job."</p> 
 <p><a name="an_42:9">42:9</a> Tada odoše Elifaz iz Temana, Bildad iz Šuaha i Sofar iz  Naamata i učiniše kako im je Jahve zapovjedio. I Jahve se obazre  na Joba.</p> 
 <p><a name="an_42:10">42:10</a> I Jahve vrati Joba u prijašnje stanje jer se založio  za svoje prijatelje, pa mu još udvostruči ono što je posjedovao. </p> 
 <p><a name="an_42:11">42:11</a> Tad se vratiše Jobu sva njegova braća, i sve njegove sestre, i svi prijašnji znanci te su jeli s njim kruh u njegovoj kući, žaleći ga i tješeći zbog svih nevolja što ih Jahve bijaše na  nj poslao. Svaki mu darova po jedan srebrnik i po jedan zlatan  prsten. </p> 
 <p><a name="an_42:12">42:12</a> Jahve blagoslovi novo Jobovo stanje još više negoli  prijašnje. Blago mu je brojilo četrnaest tisuća ovaca, šest tisuća  deva, tisuću jarmova volova i tisuću magarica. </p> 
 <p><a name="an_42:13">42:13</a> Imao je sedam  sinova i tri kćeri. </p> 
 <p><a name="an_42:14">42:14</a> Prvoj nadjenu ime Jemima, drugoj Kasija, a trećoj Keren-Hapuk. </p> 
 <p><a name="an_42:15">42:15</a> U svem onom kraju ne bijaše žena tako  lijepih kao Jobove kćeri. I otac im dade jednaku baštinu kao  i njihovoj braći.</p> 
 <p><a name="an_42:16">42:16</a> Poslije toga Job doživje dob od sto četrdeset godina  i vidje djecu svoju i djecu svoje djece do četvrtog koljena.  Potom umrije Job, star, nauživši se života.</p> 
 <p></p><hr>
 <center>
 <a href="psa.htm">Next: Psalms</a></center>
 </body>