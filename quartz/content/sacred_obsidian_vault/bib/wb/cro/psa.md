<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="job.htm">Previous</a> 
 <a href="pro.htm">Next</a> 
 </center>
 <hr>
  <h3 align="center">Croatian Bible: Psalms</h3> 
 <p><a name="an_1:1">1:1</a> Blago čovjeku koji ne slijedi savjeta opakih, ne staje na putu grešničkom i ne sjeda u zbor podrugljivaca,</p> 
 <p><a name="an_1:2">1:2</a> već uživa u Zakonu Jahvinu, o Zakonu njegovu misli dan i noć.</p> 
 <p><a name="an_1:3">1:3</a> On je k'o stablo zasađeno pokraj voda tekućica što u svoje vrijeme plod donosi; lišće mu nikad ne vene, sve što radi dobrim urodi.</p> 
 <p><a name="an_1:4">1:4</a> Nisu takvi opaki, ne, nisu takvi! Oni su k'o pljeva što je vjetar raznosi.</p> 
 <p><a name="an_1:5">1:5</a> Stoga se opaki neće održati na sudu, ni grešnici u zajednici pravednih.</p> 
 <p><a name="an_1:6">1:6</a> Jer Jahve zna put pravednih, a propast će put opakih.</p> 
 <p><a name="an_2:1">2:1</a> Zašto se bune narodi, zašto puci ludosti snuju?</p> 
 <p><a name="an_2:2">2:2</a> Ustaju kraljevi zemaljski, knezovi se rotÄe protiv Jahve i Pomazanika njegova:</p> 
 <p><a name="an_2:3">2:3</a> "Skršimo okove njihove i jaram njihov zbacimo!"</p> 
 <p><a name="an_2:4">2:4</a> Smije se onaj što na nebu stoluje, Gospod im se podruguje.</p> 
 <p><a name="an_2:5">2:5</a> Tad im veli u svom gnjevu, žestinom ih on zbunjuje:</p> 
 <p><a name="an_2:6">2:6</a> "TÓa ja kralja svog postavih nad Sionom, svojom svetom gorom."</p> 
 <p><a name="an_2:7">2:7</a> Obznanjujem odluku Jahvinu: Gospodin mi reče: "Ti si sin moj, danas te rodih.</p> 
 <p><a name="an_2:8">2:8</a> Zatraži samo, i dat ću ti puke u baštinu, i u posjed krajeve zemaljske.</p> 
 <p><a name="an_2:9">2:9</a> Vladat ćeš njima palicom gvozdenÄom i razbit ih kao sud lončarski."</p> 
 <p><a name="an_2:10">2:10</a> Opametite se sada, vi kraljevi, Urazumite se, suci zemaljski.</p> 
 <p><a name="an_2:11">2:11</a> Služite Jahvi sa strahom, s trepetom se pokorite njemu,</p> 
 <p><a name="an_2:12">2:12</a> da se ne razgnjevi te ne propadnete na putu, kad uskoro plane srdžba njegova. Blago svima koji se njemu utječu!</p> 
 <p><a name="an_3:1">3:1</a> Psalam. Davidov. Kad je David bježao pred sinom Abšalomom.</p> 
 <p><a name="an_3:2">3:2</a> Jahve, koliko je tlačitelja mojih, koliki se podižu na me!</p> 
 <p><a name="an_3:3">3:3</a> Mnogi su što o meni zbore: "Nema mu spasenja u Bogu!"</p> 
 <p><a name="an_3:4">3:4</a> Ti si ipak štit moj, Jahve; slavo moja, ti mi glavu podižeš.</p> 
 <p><a name="an_3:5">3:5</a> Iza sveg glasa Jahvi zavapih, i on me usliša sa svete gore svoje.</p> 
 <p><a name="an_3:6">3:6</a> Sad mogu leć' i usnuti, i onda ustat' jer me Jahve drži.</p> 
 <p><a name="an_3:7">3:7</a> Ne bojim se tisuća ljudi što me opsjedaju dušmanski.</p> 
 <p><a name="an_3:8">3:8</a> Ustani, o Jahve! Spasi me, o Bože moj! Ti udaraš po obrazu sve neprijatelje moje, opakima zube razbijaš.</p> 
 <p><a name="an_3:9">3:9</a> U Jahve je spasenje: na tvom narodu tvoj je blagoslov!</p> 
 <p><a name="an_4:1">4:1</a> Zborovođi. Uz žičana glazbala. Psalam. Davidov.</p> 
 <p><a name="an_4:2">4:2</a> Kad zazovem, usliši me, Bože, pravdo moja, ti što me u tjeskobi izbavÄi: smiluj mi se, usliši moju molitvu!</p> 
 <p><a name="an_4:3">4:3</a> Sinovi čovječji, dokle će vam srca ostati tvrda? Zašto ispraznost ljubite, opsjenu slijedite?</p> 
 <p><a name="an_4:4">4:4</a> Znajte: Jahve čudesno uzvisuje prijatelja svoga; Gospodin će me uslišiti kad ga zazovem.</p> 
 <p><a name="an_4:5">4:5</a> Promislite u srcima i ne griješite, dršćite na svojim ležajima i zanijemite.</p> 
 <p><a name="an_4:6">4:6</a> Prinesite žrtve pravedne, u Jahvu se uzdajte!</p> 
 <p><a name="an_4:7">4:7</a> Mnogi govore: "Tko će nam pokazati sreću?" Obasjaj nas, Jahve, svjetlom svoga lica!</p> 
 <p><a name="an_4:8">4:8</a> Više si u srce moje ulio radosti nego kad obilno rode pšenica i vino.</p> 
 <p><a name="an_4:9">4:9</a> Čim legnem, odmah u miru i usnem, jer mi samo ti, o Jahve, daješ miran počinak.</p> 
 <p><a name="an_5:1">5:1</a> Zborovođi. Uz frule. Psalam. Davidov.</p> 
 <p><a name="an_5:2">5:2</a> Čuj, o Jahve, riječi moje, jecaje moje razaberi!</p> 
 <p><a name="an_5:3">5:3</a> Osvrni se na glas mog prizivanja, o Kralju moj i Bože moj, jer tebe vruće zazivam!</p> 
 <p><a name="an_5:4">5:4</a> Jahve, zorom glas mi već čuješ, zorom ti već lijem molitve u nadi čekajuć'.</p> 
 <p><a name="an_5:5">5:5</a> Jer ti nisi Bog kom je nepravda mila: zlobniku nema boravka s tobom,</p> 
 <p><a name="an_5:6">5:6</a> opaki ne mogu opstati pred tvojim pogledom. Mrziš sve što čine bezakonje</p> 
 <p><a name="an_5:7">5:7</a> i uništavaš lažljivce. Varalica i krvopija Jahvi se gadi.</p> 
 <p><a name="an_5:8">5:8</a> Po velikoj dobroti tvojoj unići ću u Dom tvoj; past ću ničice pred svetim Domom tvojim, Jahve, prepun poštovanja.</p> 
 <p><a name="an_5:9">5:9</a> U svojoj me pravdi vodi poradi mojih dušmana, svoj put mi poravnaj pred očima.</p> 
 <p><a name="an_5:10">5:10</a> U njihovim ustima iskrenosti nema, srce im je puno zloće; grlo im je grob otvoren, a jezikom laskaju.</p> 
 <p><a name="an_5:11">5:11</a> Kazni ih, o Bože! Nek' propadnu oni i osnove njine, otjeraj ih zbog mnogih nedjela njihovih; tÓa oni se digoše na tebe.</p> 
 <p><a name="an_5:12">5:12</a> Nek' se raduju svi što se utječu tebi, neka kliču sve dovijeka! Štiti ih i nek se vesele u tebi koji ljube ime tvoje,</p> 
 <p><a name="an_5:13">5:13</a> jer pravednika, Jahve, ti blagoslivljaš, dobrotom ga svojom k'o štitom zaklanjaš.</p> 
 <p><a name="an_6:1">6:1</a> Zborovođi. Uz žičano glazbalo. U oktavi. Psalam. Davidov.</p> 
 <p><a name="an_6:2">6:2</a> Jahve, nemoj me karati u srdžbi svojoj, ne kažnjavaj me u svojoj jarosti!</p> 
 <p><a name="an_6:3">6:3</a> Smiluj mi se, Jahve, jer sam iznemog'o, Jahve, ozdravi me jer dršću kosti moje.</p> 
 <p><a name="an_6:4">6:4</a> Duboko mi je duša potresena, a ti, o Jahve - dokle ćeš?</p> 
 <p><a name="an_6:5">6:5</a> Vrati se, Jahve, dušu mi izbavi, spasi me rad svoje dobrote:</p> 
 <p><a name="an_6:6">6:6</a> jer među mrtvima tko te se sjeća, u Podzemlju tko ti hvale pjeva?</p> 
 <p><a name="an_6:7">6:7</a> Iznemogoh od pusta jecanja, u noći postelju plačem zalijevam, suzama ležaj natapam.</p> 
 <p><a name="an_6:8">6:8</a> Od žalosti oko mi gasne i slabi, jer su mnogi neprijatelji moji.</p> 
 <p><a name="an_6:9">6:9</a> Odstupite od mene, svi opaki, jer je Jahve plač moj čuo.</p> 
 <p><a name="an_6:10">6:10</a> Čuo je Jahve molbu moju, Jahve je primio moju molitvu.</p> 
 <p><a name="an_6:11">6:11</a> Neka se postide i užasno zbune svi moji dušmani, i puni srama neka smjesta odstupe.</p> 
 <p><a name="an_7:1">7:1</a> Tužaljka. Davidova. Ispjeva je Jahvi zbog Kuša Benjaminovca.</p> 
 <p><a name="an_7:2">7:2</a> O Jahve, Bože moj, tebi se utječem, od svih progonitelja spasi me, oslobodi,</p> 
 <p><a name="an_7:3">7:3</a> da mi dušu ne zgrabe kao lav što razdire, a nema tko da izbavi.</p> 
 <p><a name="an_7:4">7:4</a> Jahve, Bože moj, ako to učinih, ako je nepravda na rukama mojim,</p> 
 <p><a name="an_7:5">7:5</a> ako zlom uzvratih prijatelju, ili oplijenih nepravedna tužitelja:</p> 
 <p><a name="an_7:6">7:6</a> neka mi dušmanin progoni dušu i zgrabi je, neka mi život u zemlju satre i jetru u prašinu baci.</p> 
 <p><a name="an_7:7">7:7</a> Ustani, Jahve, u svom gnjevu, digni se na bijes tlačitelja mojih. Probudi se! Sud mi sazovi!</p> 
 <p><a name="an_7:8">7:8</a> Neka te okruži skupština narodna, nad njom sjedni visoko!</p> 
 <p><a name="an_7:9">7:9</a> O Jahve, dosudi mi pravo po pravosti mojoj i po nevinosti koja je u meni.</p> 
 <p><a name="an_7:10">7:10</a> Dokrajči bezakonje zlotvora, pravedna podigni, pravedni Bože koji proničeš srca i bubrege.</p> 
 <p><a name="an_7:11">7:11</a> Meni je štit Bog koji spasava čestita srca.</p> 
 <p><a name="an_7:12">7:12</a> Bog je pravedan sudac, on povazdan prijeti:</p> 
 <p><a name="an_7:13">7:13</a> ako se ne obrate, mač će naoštriti, luk će svoj zapet' i pravo smjerit'.</p> 
 <p><a name="an_7:14">7:14</a> Spremit će za njih smrtonosno oružje, strijele će svoje užariti.</p> 
 <p><a name="an_7:15">7:15</a> Eto, zlotvor zače nepravdu, otrudnje pakošću i podlost rodi.</p> 
 <p><a name="an_7:16">7:16</a> Iskopa jamu i prodube; sam u jamu svoju pade!</p> 
 <p><a name="an_7:17">7:17</a> Pakost će njegova pasti njemu na glavu, njemu na tjeme okrenut se nasilje njegovo.</p> 
 <p><a name="an_7:18">7:18</a> A ja ću hvaliti Jahvu zbog pravde njegove i pjevat ću imenu Jahve višnjega.</p> 
 <p><a name="an_8:1">8:1</a> Zborovođi. Po napjevu "Tijesci". Psalam. Davidov.</p> 
 <p><a name="an_8:2">8:2</a> Jahve, Gospode naš, divno je ime tvoje po svoj zemlji, veličanstvom nebo natkriljuješ!</p> 
 <p><a name="an_8:3">8:3</a> U ustima djece i dojenčadi hvalu si spremio protiv neprijatelja, da postidiš mrzitelja, zlotvora.</p> 
 <p><a name="an_8:4">8:4</a> Gledam ti nebesa, djelo prstiju tvojih, mjesec i zvijezde što ih učvrsti -</p> 
 <p><a name="an_8:5">8:5</a> pa što je čovjek da ga se spominješ, sin čovječji te ga pohodiš?</p> 
 <p><a name="an_8:6">8:6</a> Ti ga učini malo manjim od Boga, slavom i sjajem njega okruni.</p> 
 <p><a name="an_8:7">8:7</a> Vlast mu dade nad djelima ruku svojih, njemu pod noge sve podloži:</p> 
 <p><a name="an_8:8">8:8</a> ovce i svakolika goveda, i zvijeri poljske k tome,</p> 
 <p><a name="an_8:9">8:9</a> ptice nebeske i ribe morske, i što god prolazi stazama morskim.</p> 
 <p><a name="an_8:10">8:10</a> Jahve, Gospode naš, divno je ime tvoje po svoj zemlji!</p> 
 <p><a name="an_9:1">9:1</a> Zborovođi. Po napjevu "Umri za sina". Psalam. Davidov.</p> 
 <p><a name="an_9:2">9:2</a> <small>ALEF Slavim te, Jahve, svim srcem svojim, ispovijedam sva čudesna djela tvoja.</small></p> 
 <p><a name="an_9:3">9:3</a> Radujem se i kličem tebi, pjevam imenu tvome, Svevišnji!</p> 
 <p><a name="an_9:4">9:4</a> <small>BET Dušmani moji natrag krenuše, padoše i pred licem tvojim pogiboše.</small></p> 
 <p><a name="an_9:5">9:5</a> Jer ti se zauze za moje pravo i parbu moju, ti sjede na prijesto - sudac pravedan:</p> 
 <p><a name="an_9:6">9:6</a> <small>GIMEL ti pokara pogane, pogubi bezbošca, ime im izbrisa dovijeka.</small></p> 
 <p><a name="an_9:7">9:7</a> Dušmani klonuše, smrvljeni zauvijek, ti im gradove razori - nesta im spomena.</p> 
 <p><a name="an_9:8">9:8</a> <small>HE Ali Jahve dovijeka stoluje, postavi prijesto svoj da sudi:</small></p> 
 <p><a name="an_9:9">9:9</a> sam po pravdi sudi krug zemaljski, izreče pucima osudu pravednu.</p> 
 <p><a name="an_9:10">9:10</a> <small>VAU Jahve je tvrđava tlačenom, tvrđava spasa u danima tjeskobe.</small></p> 
 <p><a name="an_9:11">9:11</a> Nek' se uzdaju u te koji znaju ime tvoje, jer ne ostavljaš onih što ljube tebe, o Jahve.</p> 
 <p><a name="an_9:12">9:12</a> <small>ZAJIN Pjevajte Jahvi koji prebiva na Sionu, razglašujte među pucima djela njegova,</small></p> 
 <p><a name="an_9:13">9:13</a> jer ih se spomenu kao osvetnik krvi i siromaškog jauka ne zaboravi.</p> 
 <p><a name="an_9:14">9:14</a> <small>HET Smiluj mi se, Jahve: pogledaj nevolju u koju me vrgoše neprijatelji moji, od vrata smrti izbavi me</small></p> 
 <p><a name="an_9:15">9:15</a> da naviještam sve hvale tvoje na vratima kćeri Sionske, da radostan kličem zbog spasenja tvoga.</p> 
 <p><a name="an_9:16">9:16</a> <small>TET Pogani padoše u jamu koju sami iskopaše, zamka koju potajno staviše uhvati nogu njihovu.</small></p> 
 <p><a name="an_9:17">9:17</a> Jahve se iskaza i sud održa; grešnik se spleo u djela svoja.</p> 
 <p><a name="an_9:18">9:18</a> <small>JOD Nek' grešnici odu u Podzemlje, svi pogani što zaboraviše Boga.</small></p> 
 <p><a name="an_9:19">9:19</a> <small>KAF Jer siromah neće pasti u zaborav zauvijek, ufanje ubogih neće biti zaludu dovijeka.</small></p> 
 <p><a name="an_9:20">9:20</a> Ustani, Jahve, da se ne osili čovjek, nek' pogani budu osuđeni pred tobom!</p> 
 <p><a name="an_9:21">9:21</a> Strah im, o Jahve, utjeraj, nek' spoznaju pogani da su smrtnici!</p> 
 <p><a name="an_10:1">10:1</a> <small>LAMED Zašto, Jahve, stojiš daleko, zašto se skrivaš u dane tjeskobe?</small></p> 
 <p><a name="an_10:2">10:2</a> Obijesni bezbožnik jadnika goni, u zamke ga hvata koje mu postavi.</p> 
 <p><a name="an_10:3">10:3</a> Bezbožnik se pohlepom hvali, <small>NUN lakomac psuje i Jahvu prezire.</small></p> 
 <p><a name="an_10:4">10:4</a> Bezbožnik zbori u obijesti svojoj: "Ne, istrage nema! TÓa ni Boga nema!" I u tome sva mu je misao.</p> 
 <p><a name="an_10:5">10:5</a> Puti su mu svagda uspješni, na sudove tvoje on i ne misli, sve protivnike svoje prezire.</p> 
 <p><a name="an_10:6">10:6</a> U srcu veli: "Neću posrnuti! Ni u kojem koljenu neću biti nesretan."</p> 
 <p><a name="an_10:7">10:7</a> <small>PE Usta mu puna kletve, lukavstva i prijevare, pod jezikom njegovim muka i nesreća.</small></p> 
 <p><a name="an_10:8">10:8</a> U zasjedi čuči pokraj ograda, potajno ubija nevina, <small>AJIN očima siromaha vreba.</small></p> 
 <p><a name="an_10:9">10:9</a> U zaklonu sjedi k'o lav u pećini, vreba da opljačka jadnika i da ga povuče u mrežu.</p> 
 <p><a name="an_10:10">10:10</a> Pritajen čuči na zemlji, od nasilja mu siromasi padaju.</p> 
 <p><a name="an_10:11">10:11</a> U srcu svome veli: "ZÓaboravi Gospod, odvrati lice i nikoga ne vidi!"</p> 
 <p><a name="an_10:12">10:12</a> <small>KOF Ustani, Gospode Bože, podigni ruku, ne zaboravi siromaha.</small></p> 
 <p><a name="an_10:13">10:13</a> Zašto da bezbožnik prezire Boga, zašto da kaže u srcu: "Neće kazniti!"</p> 
 <p><a name="an_10:14">10:14</a> <small>REŠ Jer ti vidiš, gledaš jad i nevolju, u ruci je mjeriš. Siromah se tebi predaje, ubogu ti si pomoć!</small></p> 
 <p><a name="an_10:15">10:15</a> <small>ŠIN Pakosnu grešniku satri mišicu, kazni mu pakost da je više ne bude!</small></p> 
 <p><a name="an_10:16">10:16</a> Jahve je kralj u vijeke vjekova, iz zemlje njegove nestat će pogana.</p> 
 <p><a name="an_10:17">10:17</a> <small>TAU Počuj, o Jahve, čežnju siromašnih, okrijepi im srce, uho prikloni:</small></p> 
 <p><a name="an_10:18">10:18</a> da zaštitiš pravo ubogih i tlačenih, da straha više ne zadaje čovjek zemljanÄi.</p> 
 <p><a name="an_11:1">11:1</a> Zborovođi.  Psalam. Davidov. Jahvi se utječem! Zašto dakle govorite duši mojoj: "Odleti u goru kao ptica!</p> 
 <p><a name="an_11:2">11:2</a> Gle, bezbožnici već luk napeše, za tetivu strijelu zapeše da iz potaje ustrijele pravednika.</p> 
 <p><a name="an_11:3">11:3</a> Kad su temelji uzljuljani, što da učini pravednik?"</p> 
 <p><a name="an_11:4">11:4</a> Jahve je u svom svetom Hramu, na nebeskom sjedi prijestolju. Oči njegove motre, vjeđama proniče sinove ljudske.</p> 
 <p><a name="an_11:5">11:5</a> Jahve proniče pravedna i nepravedna, iz dna duše mrzi silnika.</p> 
 <p><a name="an_11:6">11:6</a> Na grešnike će izlit' žeravu i sumpor, vjetar ognjeni bit će dio njine sudbine.</p> 
 <p><a name="an_11:7">11:7</a> Pravedan je Jahve i pravednost ljubi, čestiti će gledat' lice njegovo.</p> 
 <p><a name="an_12:1">12:1</a> Zborovođi. U oktavi. Psalam. Davidov.</p> 
 <p><a name="an_12:2">12:2</a> U pomoć, Jahve, jer nestaje pobožnih, vjernosti nema više među ljudima!</p> 
 <p><a name="an_12:3">12:3</a> Svatko laže svome bližnjemu, govori usnama lažljivim i srcem dvoličnim.</p> 
 <p><a name="an_12:4">12:4</a> Istrijebi, Jahve, sve usne lažljive i jezik hvastavi;</p> 
 <p><a name="an_12:5">12:5</a> one što zbore: "Jezik je naša snaga, naše su usne za nas: tko nam što može?"</p> 
 <p><a name="an_12:6">12:6</a> "Zbog nevolje tlačenih i jauka ubogih sada ću ustati - govori Jahve - spasenje donijet' onom tko ga želi."</p> 
 <p><a name="an_12:7">12:7</a> Riječi su Jahvine riječi iskrene, srebro prokušano, od zemlje odvojeno, sedam puta očišćeno.</p> 
 <p><a name="an_12:8">12:8</a> O Jahve, ti ćeš bdjeti nad nama, od naraštaja ovog čuvat' nas svagda,</p> 
 <p><a name="an_12:9">12:9</a> pa nek' se okolo vrzu zlotvori, nek' se izdižu ljudi najgori.</p> 
 <p><a name="an_13:1">13:1</a> Zborovođi.  Psalam. Davidov.</p> 
 <p><a name="an_13:2">13:2</a> TÓa dokle, Jahve, dokle ćeš me zaboravljati? Dokle ćeš skrivati lice od mene?</p> 
 <p><a name="an_13:3">13:3</a> Dokle ću nositi bol u duši; tugu u srcu obdan i obnoć? Dokle će se dušmanin dizat' na me?</p> 
 <p><a name="an_13:4">13:4</a> Pogledaj, usliši, Jahve, Bože moj! Prosvijetli mi oči da ne zaspim nasmrt,</p> 
 <p><a name="an_13:5">13:5</a> nek' ne kaže dušmanin: "Nadjačah njega!" Nek' ne kliču protivnici ako posrnem!</p> 
 <p><a name="an_13:6">13:6</a> Ja se u tvoju dobrotu uzdam, nek' mi se srce raduje spasenju tvome! Pjevat ću Jahvi koji mi učini dobro, pjevat ću imenu Jahve Svevišnjeg!</p> 
 <p><a name="an_14:1">14:1</a> Zborovođi.  Davidov.  Bezumnik reče u srcu: "Nema Boga." Pokvareni rade gadosti; nitko da čini dobro.</p> 
 <p><a name="an_14:2">14:2</a> Jahve s nebesa gleda na sinove ljudske da vidi ima li tko razuman Boga da traži.</p> 
 <p><a name="an_14:3">14:3</a> No, svi skrenuše zajedno, svi se pokvariše: nitko da čini dobro - nikoga nema.</p> 
 <p><a name="an_14:4">14:4</a> Neće li se urazumiti svi što bezakonje čine, koji proždiru narod moj kao da jedu kruha? Ne zazivlju ime Jahvino:</p> 
 <p><a name="an_14:5">14:5</a> jednom će drhtati od straha, jer je Bog s rodom pravednim.</p> 
 <p><a name="an_14:6">14:6</a> Želite razbiti nakane ubogog: Jahve je utočište njegovo.</p> 
 <p><a name="an_14:7">14:7</a> O neka dođe sa Siona spas Izraelu! Kad Jahve promijeni udes naroda svoga, klicat će Jakov, radovat se Izrael.</p> 
 <p><a name="an_15:1">15:1</a> Psalam.  Davidov.  Jahve, tko smije prebivati u šatoru tvome, tko li stanovati na svetoj gori tvojoj?</p> 
 <p><a name="an_15:2">15:2</a> Onaj samo tko živi čestito, koji čini pravicu, i istinu iz srca zbori,</p> 
 <p><a name="an_15:3">15:3</a> i ne kleveće jezikom; koji bližnjem zla ne nanosi i ne sramoti susjeda svoga;</p> 
 <p><a name="an_15:4">15:4</a> koji zlikovca prezire, a poštuje one što se Jahve boje;</p> 
 <p><a name="an_15:5">15:5</a> koji se zaklinje prijatelju, a ne krši prisege, i ne daje novca na lihvu, i ne prima mita protiv nedužna. Tko tako čini, pokolebat' se neće dovijeka.</p> 
 <p><a name="an_16:1">16:1</a> Miktam.  Davidov.  Čuvaj me, Bože, jer se tebi utječem.</p> 
 <p><a name="an_16:2">16:2</a> Jahvi rekoh: "Ti si moj gospodar, nema mi blaženstva bez tebe!"</p> 
 <p><a name="an_16:3">16:3</a> Za svetima što su u zemlji sav plamtim od čežnje!</p> 
 <p><a name="an_16:4">16:4</a> Gomilaju patnje moje koji slijede bogove tuđe. Ja im ljevanica nalijevat' neću, ime im spominjat' neću usnama.</p> 
 <p><a name="an_16:5">16:5</a> Jahve mi je baština i kalež: Ti u ruci držiš moju sudbinu.</p> 
 <p><a name="an_16:6">16:6</a> Na divnu zemlju padoše mi konopi, vrlo mi je mila moja baština.</p> 
 <p><a name="an_16:7">16:7</a> Blagoslivljam Jahvu koji me svjetuje te me i noću srce opominje.</p> 
 <p><a name="an_16:8">16:8</a> Jahve mi je svagda pred očima; jer mi je zdesna, neću posrnuti.</p> 
 <p><a name="an_16:9">16:9</a> Stog' mi se raduje srce i kliče duša, i tijelo mi spokojno počiva.</p> 
 <p><a name="an_16:10">16:10</a> Jer mi nećeš ostavit' dušu u Podzemlju ni dati da pravednik tvoj truleži ugleda.</p> 
 <p><a name="an_16:11">16:11</a> Pokazat ćeš mi stazu u život, puninu radosti pred licem svojim, sebi zdesna blaženstvo vječno.</p> 
 <p><a name="an_17:1">17:1</a> Molitva.  Davidova.  Počuj, Jahve pravedni, i vapaj mi poslušaj, usliši molitvu iz usta iskrenih!</p> 
 <p><a name="an_17:2">17:2</a> Od tebe nek' mi dođe presuda, tvoje oči vide što je pravo.</p> 
 <p><a name="an_17:3">17:3</a> Istraži mi srce, pohodi noću, ognjem me iskušaj, al' u meni nećeš nać' bezakonja. Ne zgriješiše usta moja</p> 
 <p><a name="an_17:4">17:4</a> kao što griješe ljudi: po riječima usta tvojih čuvah putove Zakona.</p> 
 <p><a name="an_17:5">17:5</a> Korak mi čvrsto prionu za tvoje staze, ne zasta mi noga na putima tvojim.</p> 
 <p><a name="an_17:6">17:6</a> Zazivam te, Bože, ti ćeš me uslišit': prikloni mi uho i čuj riječi moje.</p> 
 <p><a name="an_17:7">17:7</a> Proslavi na meni dobrotu svoju, ti koji od dušmana izbavljaš one što se utječu desnici tvojoj.</p> 
 <p><a name="an_17:8">17:8</a> Čuvaj me k'o zjenicu oka, sakrij me u sjenu krila svojih</p> 
 <p><a name="an_17:9">17:9</a> od zlotvora što na me nasrću. Dušmani me bijesni opkoljuju,</p> 
 <p><a name="an_17:10">17:10</a> bešćutno srce zatvaraju i ustima zbore naduto,</p> 
 <p><a name="an_17:11">17:11</a> Koraci njini sad me okružuju, smjeraju da me na zemlju obore;</p> 
 <p><a name="an_17:12">17:12</a> slični lavu dok se, zinuv, na plijen obara i laviću što vreba u potaji.</p> 
 <p><a name="an_17:13">17:13</a> Ustani, Jahve, presretni ga i obori, od grešnika mi život mačem spasi,</p> 
 <p><a name="an_17:14">17:14</a> a rukom od ljudi, Gospodine: od ljudi kojih je dio ovaj život, kojima želudac puniš dobrima; kojih su sinovi siti, a djeci daju što im pretekne.</p> 
 <p><a name="an_17:15">17:15</a> A ja ću u pravdi gledati lice tvoje, i jednom kad se probudim, sit ću ga se nagledati.</p> 
 <p><a name="an_18:1">18:1</a> Učitelju zbora. Od Jahvina sluge Davida koji Jahvi ispjeva  ovu pjesmu u onaj dan kad ga Jahve oslobodi iz ruku neprijatelja </p> 
 <p><a name="an_18:2">18:2</a> Ljubim te, Jahve, kreposti moja!</p> 
 <p><a name="an_18:3">18:3</a> Jahve, hridino moja, utvrdo moja spase moj; Bože moj, pećino moja kojoj se utječem, štite moj, snago spasenja moga, tvrđavo moja!</p> 
 <p><a name="an_18:4">18:4</a> Zazvat ću Jahvu, hvale predostojna, i od dušmana bit ću izbavljen.</p> 
 <p><a name="an_18:5">18:5</a> Valovi smrti okružiše mene, prestraviše me bujice pogubne.</p> 
 <p><a name="an_18:6">18:6</a> Užad Podzemlja sputiše me, smrtonosne zamke padoše na me:</p> 
 <p><a name="an_18:7">18:7</a> u nevolji zazvah Jahvu i Bogu svome zavapih. Iz svog Hrama zov mi začu, i vapaj moj mu do ušiju doprije.</p> 
 <p><a name="an_18:8">18:8</a> I zemlja se potrese i uzdrhta, uzdrmaše se temelji gora, pokrenuše se, jer On gnjevom planu.</p> 
 <p><a name="an_18:9">18:9</a> Iz nosnica mu dim se diže, iz usta mu oganj liznu, ugljevlje živo od njega plamsa.</p> 
 <p><a name="an_18:10">18:10</a> On nagnu nebesa i siđe, pod nogama oblaci mu mračni.</p> 
 <p><a name="an_18:11">18:11</a> Na keruba stade i poletje; na krilima vjetra zaplovi.</p> 
 <p><a name="an_18:12">18:12</a> Ogrnu se mrakom kao koprenom, prekri se tamnim vodama i oblacima tmastim,</p> 
 <p><a name="an_18:13">18:13</a> od blijeska pred licem njegovim užga se ugljevlje plameno.</p> 
 <p><a name="an_18:14">18:14</a> Jahve s neba zagrmje, Svevišnjega glas se ori.</p> 
 <p><a name="an_18:15">18:15</a> Odape strijele i dušmane rasu, izbaci munje i na zemlju ih obori.</p> 
 <p><a name="an_18:16">18:16</a> Morska se dna pokazaše, i temelji svijeta postaše goli od strašne prijetnje Jahvine, od olujna daha gnjeva njegova.</p> 
 <p><a name="an_18:17">18:17</a> On pruži s neba ruku i mene prihvati, iz silnih voda on me izbavi.</p> 
 <p><a name="an_18:18">18:18</a> Od protivnika moćnog mene oslobodi, od dušmana mojih jačih od mene.</p> 
 <p><a name="an_18:19">18:19</a> Navališe na me u dan zlosretni, ali me Jahve zaštiti,</p> 
 <p><a name="an_18:20">18:20</a> na polje prostrano izvede me, spasi me jer sam mu mio.</p> 
 <p><a name="an_18:21">18:21</a> Po pravednosti mojoj Jahve mi uzvrati, po čistoći ruku mojih on me nagradi,</p> 
 <p><a name="an_18:22">18:22</a> jer čuvah putove Jahvine, od Boga se svoga ne udaljih.</p> 
 <p><a name="an_18:23">18:23</a> Odredbe njegove sve su mi pred očima, zapovijedi njegove nisam odbacio,</p> 
 <p><a name="an_18:24">18:24</a> do srži odan njemu sam bio, čuvam se grijeha svakoga.</p> 
 <p><a name="an_18:25">18:25</a> Jahve mi po pravdi mojoj vrati, čistoću ruku mojih vidje.</p> 
 <p><a name="an_18:26">18:26</a> S prijateljem ti si prijatelj, poštenu poštenjem uzvraćaš.</p> 
 <p><a name="an_18:27">18:27</a> S čovjekom čistim ti si čist, a lukavca izigravaš,</p> 
 <p><a name="an_18:28">18:28</a> jer narodu poniženu spasenje donosiš, a ponižavaš oči ohole.</p> 
 <p><a name="an_18:29">18:29</a> Jahve, ti moju svjetiljku užižeš, Bože, tminu moju obasjavaš:</p> 
 <p><a name="an_18:30">18:30</a> s tobom udaram na čete dušmanske, s Bogom svojim preskačem zidine.</p> 
 <p><a name="an_18:31">18:31</a> Savršeni su puti Gospodnji, i riječ je Božja ognjem kušana. On, samo on, štit je svima koji se k njemu utječu.</p> 
 <p><a name="an_18:32">18:32</a> Jer tko je Bog osim Jahve? Tko li je hridina osim Boga našega?</p> 
 <p><a name="an_18:33">18:33</a> Taj Bog me snagom opasuje, stere mi put besprijekoran,</p> 
 <p><a name="an_18:34">18:34</a> noge mi dade brze k'o u košute i postavi me na visine čvrste,</p> 
 <p><a name="an_18:35">18:35</a> ruke mi za borbu uvježba i mišice da luk mjedeni napinju.</p> 
 <p><a name="an_18:36">18:36</a> Daješ mi štit svoj koji spasava, tvoja me desnica drži, tvoja me brižljivost uzvisi.</p> 
 <p><a name="an_18:37">18:37</a> Pouzdanje daješ mom koraku, i noge mi više ne posrću.</p> 
 <p><a name="an_18:38">18:38</a> Pognah svoje dušmane i dostigoh, i ne vratih se dok ih ne uništih.</p> 
 <p><a name="an_18:39">18:39</a> Obaram ih, ne mogu se dići, padaju, pod nogama mi leže.</p> 
 <p><a name="an_18:40">18:40</a> Ti me opasa snagom za borbu, a protivnike moje meni podloži.</p> 
 <p><a name="an_18:41">18:41</a> Ti dušmane moje u bijeg natjera, i rasprših one koji su me mrzili.</p> 
 <p><a name="an_18:42">18:42</a> Vapiju u pomoć - nikog da pomogne; vapiju Jahvi - ne odaziva se.</p> 
 <p><a name="an_18:43">18:43</a> Smrvih ih kao prah na vjetru, zgazih ih k'o blato na putu.</p> 
 <p><a name="an_18:44">18:44</a> Ti me izbavi od bune u mom narodu, postavi me glavarom pogana, puk koji ne poznavah služi mi.</p> 
 <p><a name="an_18:45">18:45</a> Svaki moj šapat pokorno on sluša, sinovi tuđinci meni laskaju;</p> 
 <p><a name="an_18:46">18:46</a> sinovi tuđinski gube srčanost, izlaze dršćuć' iz svojih utvrda.</p> 
 <p><a name="an_18:47">18:47</a> Živio Jahve! Blagoslovljena hridina moja! Neka se uzvisi Bog, spasenje moje!</p> 
 <p><a name="an_18:48">18:48</a> Bog koji mi daje osvetu i narode meni pokorava.</p> 
 <p><a name="an_18:49">18:49</a> Od dušmana me mojih izbavljaš i nad protivnike me moje izdižeš, ti mene od čovjeka silnika spasavaš.</p> 
 <p><a name="an_18:50">18:50</a> Zato te slavim, Jahve, među pucima i psalam pjevam tvome Imenu:</p> 
 <p><a name="an_18:51">18:51</a> umnožio si pobjede kralju svojemu, pomazaniku svome milost si iskazao, Davidu i potomstvu njegovu navijeke.</p> 
 <p><a name="an_19:1">19:1</a> Zborovođi.  Psalam. Davidov.</p> 
 <p><a name="an_19:2">19:2</a> Nebesa slavu Božju kazuju, naviješta svod nebeski djelo ruku njegovih.</p> 
 <p><a name="an_19:3">19:3</a> Dan danu to objavljuje, a noć noći glas predaje.</p> 
 <p><a name="an_19:4">19:4</a> Nije to riječ, a ni govor nije, nije ni glas što se može čuti,</p> 
 <p><a name="an_19:5">19:5</a> al' po zemlji razliježe se jeka, riječi sve do nakraj svijeta sežu. Ondje suncu razape šator,</p> 
 <p><a name="an_19:6">19:6</a> te ono k'o ženik iz ložnice ide, k'o div kliče kad prelijeće stazu.</p> 
 <p><a name="an_19:7">19:7</a> Izlazi ono od nebeskog kraja, i put mu se opet s krajem spaja, ne skriva se ništa žaru njegovu.</p> 
 <p><a name="an_19:8">19:8</a> Savršen je Zakon Jahvin - dušu krijepi; pouzdano je Svjedočanstvo Jahvino - neuka uči;</p> 
 <p><a name="an_19:9">19:9</a> prÓava je naredba Jahvina - srce sladi; čista je zapovijed Jahvina - oči prosvjetljuje;</p> 
 <p><a name="an_19:10">19:10</a> neokaljan strah Jahvin - ostaje svagda; istiniti sudovi Jahvini - svi jednako pravedni,</p> 
 <p><a name="an_19:11">19:11</a> dragocjeniji od zlata, od zlata čistoga, slađi od meda, meda samotoka.</p> 
 <p><a name="an_19:12">19:12</a> Sluga tvoj pomno na njih pazi, vrlo brižno on ih čuva.</p> 
 <p><a name="an_19:13">19:13</a> Ali tko propuste svoje da zapazi? Od potajnih grijeha očisti me!</p> 
 <p><a name="an_19:14">19:14</a> Od oholosti čuvaj slugu svoga da mnome ne zavlada. Tad ću biti neokaljan, čist od grijeha velikoga.</p> 
 <p><a name="an_19:15">19:15</a> Moje ti riječi omiljele i razmišljanje srca moga pred licem tvojim. Jahve, hridi moja, otkupitelju moj!</p> 
 <p><a name="an_20:1">20:1</a> Zborovođi.  Psalam. Davidov.</p> 
 <p><a name="an_20:2">20:2</a> Uslišio te Jahve u dan nevolje, štitilo te ime Boga Jakovljeva!</p> 
 <p><a name="an_20:3">20:3</a> Poslao ti pomoć iz Svetišta, branio te sa Siona!</p> 
 <p><a name="an_20:4">20:4</a> Spomenuo se svih ti prinosnica, bila mu mila paljenica tvoja!</p> 
 <p><a name="an_20:5">20:5</a> Udijelio ti što ti srce želi, ispunio sve namisli tvoje!</p> 
 <p><a name="an_20:6">20:6</a> Radovali se tvojoj pobjedi, u ime Boga svoga dizali stjegove! Ispunio Jahve svaku molbu tvoju!</p> 
 <p><a name="an_20:7">20:7</a> Znam evo: Jahve će pobjedu dati svom pomazaniku, uslišit ga iz svetih nebesa snagom pobjedne desnice svoje.</p> 
 <p><a name="an_20:8">20:8</a> Jedni se hvale kolima bojnim, drugi konjima, mi imenom Jahve, Boga našega!</p> 
 <p><a name="an_20:9">20:9</a> Oni posrću i padaju, mi se držimo i stojimo.</p> 
 <p><a name="an_20:10">20:10</a> Jahve, daruj pobjedu kralju, usliši nas u dan kad te zazovemo!</p> 
 <p><a name="an_21:1">21:1</a> Zborovođi.  Psalam. Davidov.</p> 
 <p><a name="an_21:2">21:2</a> Jahve, zbog tvoje se moći kralj veseli, zbog pomoći tvoje radosno kliče.</p> 
 <p><a name="an_21:3">21:3</a> Ti mu ispuni želju srca, ne odbi molitve usana njegovih.</p> 
 <p><a name="an_21:4">21:4</a> Ti ga predusrete blagoslovima sretnim, na glavu mu krunu stavi od suhoga zlata.</p> 
 <p><a name="an_21:5">21:5</a> Za život te molio, i ti mu dade premnoge dane - za vijeke vjekova.</p> 
 <p><a name="an_21:6">21:6</a> Pomoću tvojom slava je njegova velika, uresio si ga veličanstvom i sjajem.</p> 
 <p><a name="an_21:7">21:7</a> Ti ga učini blagoslovom za vjekove, veseliš ga radošću lica svojega.</p> 
 <p><a name="an_21:8">21:8</a> Doista, kralj se uzda u Jahvu i po dobroti Svevišnjega neće se pokolebati.</p> 
 <p><a name="an_21:9">21:9</a> Tvoja ruka nek' pronađe sve dušmane tvoje, desnica tvoja neka stigne one koji te mrze!</p> 
 <p><a name="an_21:10">21:10</a> Nek' budu kao u peći ognjenoj kad se ukaže lice tvoje! Nek' ih Jahve gnjevom uništi, neka ih proguta oganj!</p> 
 <p><a name="an_21:11">21:11</a> Njihovo potomstvo satri sa zemlje i rod im iz sinova ljudskih.</p> 
 <p><a name="an_21:12">21:12</a> Ako li stanu zlo kovati protiv tebe, ako spremaju spletke, neće uspjeti.</p> 
 <p><a name="an_21:13">21:13</a> Ti ćeš ih natjerati u bijeg, svoj luk ćeš usmjeriti na njih.</p> 
 <p><a name="an_21:14">21:14</a> Ustani, Jahve, u sili svojoj! Daj nam da pjesmama slavimo snagu tvoju!</p> 
 <p><a name="an_22:1">22:1</a> Zborovođi. Po napjevu "Košuta u zoru". Psalam. Davidov.</p> 
 <p><a name="an_22:2">22:2</a> Bože moj, Bože moj, zašto si me ostavio? Daleko si od ridanja moga.</p> 
 <p><a name="an_22:3">22:3</a> Bože moj, vičem danju, al'ne odvraćaš; noću vapijem i nema mi počinka.</p> 
 <p><a name="an_22:4">22:4</a> A ipak, ti u Svetištu prebivaš, Nado Izraelova!</p> 
 <p><a name="an_22:5">22:5</a> U tebe se očevi naši uzdaše, uzdaše se, i ti ih izbavi;</p> 
 <p><a name="an_22:6">22:6</a> k tebi su vikali i spasavali se, u tebe se uzdali, i postidjeli se nisu.</p> 
 <p><a name="an_22:7">22:7</a> A ja, crv sam, a ne čovjek, ruglo ljudi i naroda prezir.</p> 
 <p><a name="an_22:8">22:8</a> Koji me vode, podruguju se meni, razvlače usne, mašu glavom:</p> 
 <p><a name="an_22:9">22:9</a> "U Jahvu se on uzda, neka ga sad izbavi, neka ga spasi ako mu omilje!"</p> 
 <p><a name="an_22:10">22:10</a> Iz krila majčina ti si me izveo, mir mi dao na grudima majke.</p> 
 <p><a name="an_22:11">22:11</a> Tebi sam predan iz materine utrobe, od krila majčina ti si Bog moj.</p> 
 <p><a name="an_22:12">22:12</a> Ne udaljuj se od mene, blizu je nevolja, a nikog nema da mi pomogne.</p> 
 <p><a name="an_22:13">22:13</a> Opkoliše me junci mnogobrojni, bašanski bikovi okružiše mene.</p> 
 <p><a name="an_22:14">22:14</a> Ždrijela svoja razvaljuju na me k'o lav koji plijen kida i riče.</p> 
 <p><a name="an_22:15">22:15</a> Kao voda razlih se, sve mi se kosti rasuše; srce mi posta poput voska, topi se u grudima mojim.</p> 
 <p><a name="an_22:16">22:16</a> Grlo je moje kao crijep suho, i moj se jezik uz nepce slijepi: u prah smrtni bacio si mene.</p> 
 <p><a name="an_22:17">22:17</a> Opkolio me čopor pasa, rulje me zločinačke okružile. Probodoše mi ruke i noge,</p> 
 <p><a name="an_22:18">22:18</a> sve kosti svoje prebrojiti mogu, a oni me gledaju i zure na me.</p> 
 <p><a name="an_22:19">22:19</a> Haljine moje dijele među sobom i kocku bacaju za odjeću moju.</p> 
 <p><a name="an_22:20">22:20</a> Ali ti, o Jahve, daleko mi ne budi; snago moja, pohiti mi u pomoć!</p> 
 <p><a name="an_22:21">22:21</a> Dušu moju istrgni maču, iz šapa pasjih život moj.</p> 
 <p><a name="an_22:22">22:22</a> Spasi me iz ralja lavljih i jadnu mi dušu od rogova bivoljih!</p> 
 <p><a name="an_22:23">22:23</a> A sada, braći ću svojoj naviještat' ime tvoje, hvalit ću te usred zbora.</p> 
 <p><a name="an_22:24">22:24</a> "Koji se bojite Jahve, hvalite njega! Svi od roda Jakovljeva, slavite njega! Svi potomci Izraelovi, njega se bojte!</p> 
 <p><a name="an_22:25">22:25</a> Jer nije prezreo ni zaboravio muku jadnika, i nije sakrio lice svoje od njega; kad ga je zazvao, on ga je čuo."</p> 
 <p><a name="an_22:26">22:26</a> Zato ću te hvaliti u zboru veliku, pred vjernicima tvojim izvršit' zavjete.</p> 
 <p><a name="an_22:27">22:27</a> Siromasi će jesti i nasitit će se, hvalit će Jahvu koji traže njega: nek' živi srce vaše dovijeka!</p> 
 <p><a name="an_22:28">22:28</a> Spomenut će se i Jahvi se vratit' svi krajevi zemlje; pred njim će n§icÄe pasti sve obitelji pogana.</p> 
 <p><a name="an_22:29">22:29</a> Jer Jahvino je kraljevstvo, on je vladar pucima.</p> 
 <p><a name="an_22:30">22:30</a> Njemu će se jedinom klanjati svi koji snivaju u zemlji, pred njim se sagnuti svi koji u prah silaze. I moja će duša za njega živjeti,</p> 
 <p><a name="an_22:31">22:31</a> njemu će služiti potomstvo moje. O Gospodu će se pripovijedat' </p> 
 <p><a name="an_22:32">22:32</a> slijedećem koljenu, o njegovoj pravdi naviještati narodu budućem: "Ovo učini Jahve!"</p> 
 <p><a name="an_23:1">23:1</a> Psalam.  Davidov.  Jahve je pastir moj: ni u čem ja ne oskudijevam;</p> 
 <p><a name="an_23:2">23:2</a> na poljanama zelenim on mi daje odmora. Na vrutke me tihane vodi</p> 
 <p><a name="an_23:3">23:3</a> i krijepi dušu moju. Stazama pravim on me upravlja radi imena svojega.</p> 
 <p><a name="an_23:4">23:4</a> Pa da mi je i dolinom smrti proći, zla se ne bojim, jer si ti sa mnom. Tvoj štap i palica tvoja utjeha su meni.</p> 
 <p><a name="an_23:5">23:5</a> Trpezu preda mnom prostireš na oči dušmanima mojim. Uljem mi glavu mažeš, čaša se moja prelijeva.</p> 
 <p><a name="an_23:6">23:6</a> Dobrota i milost pratit će mene sve dane života moga. U Jahvinu ću domu prebivati kroz dane mnoge.</p> 
 <p><a name="an_24:1">24:1</a> Psalam.  Davidov.  Jahvina je zemlja i sve na njoj, svijet i svi koji na njemu žive.</p> 
 <p><a name="an_24:2">24:2</a> On ga na morima utemelji i na rijekama učvrsti.</p> 
 <p><a name="an_24:3">24:3</a> Tko će uzići na Goru Jahvinu, tko će stajati na svetom mjestu njegovu?</p> 
 <p><a name="an_24:4">24:4</a> Onaj u koga su ruke čiste i srce nedužno: duša mu se ne predaje ispraznosti, i ne kune se varavo.</p> 
 <p><a name="an_24:5">24:5</a> On blagoslov prima od Jahve i nagradu od Boga, Spasitelja svoga.</p> 
 <p><a name="an_24:6">24:6</a> Takav je naraštaj onih koji traže njega, koji traže lice Boga Jakovljeva.</p> 
 <p><a name="an_24:7">24:7</a> "Podignite, vrata, nadvratnike svoje, dižite se, dveri vječne, da uniđe Kralj slave!"</p> 
 <p><a name="an_24:8">24:8</a> "Tko je taj Kralj slave?" "Jahve silan i junačan, Jahve silan u boju!"</p> 
 <p><a name="an_24:9">24:9</a> "Podignite, vrata, nadvratnike svoje dižite se, dveri vječne, da uniđe Kralj slave!"</p> 
 <p><a name="an_24:10">24:10</a> "Tko je taj Kralj slave?" "Jahve nad Vojskama - on je Kralj slave!"</p> 
 <p><a name="an_25:1">25:1</a> Davidov.  <small>ALEF K tebi, Jahve, uzdižem dušu svoju,</small></p> 
 <p><a name="an_25:2">25:2</a> <small>BET     u tebe se uzdam, Bože moj: ne daj da se postidim, da se ne vesele nada mnom dušmani!</small></p> 
 <p><a name="an_25:3">25:3</a> <small>GIMEL Koji se u tebe uzdaju, postidjet se neće: postidjet će se koji se lako iznevjere.</small></p> 
 <p><a name="an_25:4">25:4</a> <small>DALET Pokaži mi, Jahve, svoje putove, nauči me svojim stazama!</small></p> 
 <p><a name="an_25:5">25:5</a> <small>HE Istinom me svojom vodi i pouči me, jer ti si Bog, moj Spasitelj: <small>VAU u tebe se pouzdajem svagda.</small></small></p> 
 <p><a name="an_25:6">25:6</a> <small>ZAJIN Spomeni se, Jahve, svoje nježnosti i ljubavi svoje dovijeka.</small></p> 
 <p><a name="an_25:7">25:7</a> <small>HET Ne spominji se grijeha moje mladosti ni prijestupa, spomeni me se po svojoj ljubavi - radi dobrote svoje, o Jahve!</small></p> 
 <p><a name="an_25:8">25:8</a> <small>TET Jahve je sama dobrota i pravednost: grešnike on na put privodi.</small></p> 
 <p><a name="an_25:9">25:9</a> <small>JOD On ponizne u pravdi vodi i uči malene putu svome.</small></p> 
 <p><a name="an_25:10">25:10</a> <small>KAF Sve su staze Jahvine istina i ljubav za onog koji čuva Savez njegov i propise.</small></p> 
 <p><a name="an_25:11">25:11</a> <small>LAMED Jahve, radi svojeg imena grijeh moj mi oprosti, jer je velik.</small></p> 
 <p><a name="an_25:12">25:12</a> <small>MEM Ima li koga da se boji Jahve? On će ga poučiti kojim će putem krenuti.</small></p> 
 <p><a name="an_25:13">25:13</a> <small>NUN Duša će mu u sreći počivati, a potomci će njegovi zaposjesti zemlju.</small></p> 
 <p><a name="an_25:14">25:14</a> <small>SAMEK Prisan je Jahve s onima koji ga se boje i Savez svoj objavljuje njima.</small></p> 
 <p><a name="an_25:15">25:15</a> <small>AJIN K Jahvi su svagda oči moje upravljene, jer mi nogu izvlači iz zamke.</small></p> 
 <p><a name="an_25:16">25:16</a> <small>PE Pogledaj na me i smiluj se meni, jer osamljen sam i nevoljan.</small></p> 
 <p><a name="an_25:17">25:17</a> <small>SADE Odagnaj tjeskobe srca moga, iz bojazni mojih izbavi me!</small></p> 
 <p><a name="an_25:18">25:18</a> Vidi nevolju moju i muku i oprosti sve grijehe moje!</p> 
 <p><a name="an_25:19">25:19</a> <small>REŠ Pogledaj dušmane moje: kako ih je mnogo i kakvom me mržnjom žestokom mrze.</small></p> 
 <p><a name="an_25:20">25:20</a> <small>ŠIN Čuvaj dušu moju, izbavi me: neću se postidjeti, jer se tebi utekoh.</small></p> 
 <p><a name="an_25:21">25:21</a> <small>TAU Nedužnost i čestitost nek' me štite, jer u tebe se uzdam, o Jahve.</small></p> 
 <p><a name="an_25:22">25:22</a> Izbavi, Bože, Izraela iz sviju tjeskoba njegovih.</p> 
 <p><a name="an_26:1">26:1</a> Davidov.  Dosudi mi pravo, Jahve, jer hodih u nedužnosti, i uzdajuć' se u Jahvu ja se ne pokolebah.</p> 
 <p><a name="an_26:2">26:2</a> Ispitaj me, Jahve, iskušaj me, istraži mi bubrege i srce.</p> 
 <p><a name="an_26:3">26:3</a> Jer tvoja je dobrota pred očima mojim, u istini tvojoj ja hodim.</p> 
 <p><a name="an_26:4">26:4</a> S ljudima opakim ja ne sjedim i ne svraćam podlima.</p> 
 <p><a name="an_26:5">26:5</a> Mrsko mi je društvo zlotvora, i s bezbošcima sjesti ne želim.</p> 
 <p><a name="an_26:6">26:6</a> U nedužnosti ruke svoje perem i obilazim žrtvenik tvoj, Jahve,</p> 
 <p><a name="an_26:7">26:7</a> da tvoju hvalu javno razglasim i pripovijedam sva divna djela tvoja.</p> 
 <p><a name="an_26:8">26:8</a> O Jahve, ljubim dom u kojem prebivaš i mjesto gdje slava tvoja stoluje.</p> 
 <p><a name="an_26:9">26:9</a> Ne pogubi mi dušu s grešnicima ni život moj s krvolocima;</p> 
 <p><a name="an_26:10">26:10</a> na rukama je njihovim zločin, a desnica im puna mita.</p> 
 <p><a name="an_26:11">26:11</a> A ja u nedužnosti svojoj hodim: izbavi me, milostiv mi budi.</p> 
 <p><a name="an_26:12">26:12</a> Noga mi stoji na pravu putu: u zborovima blagoslivljat ću Jahvu.</p> 
 <p><a name="an_27:1">27:1</a> Davidov.  Jahve mi je svjetlost i spasenje: koga da se bojim? Jahve je štit života moga: pred kime da strepim?</p> 
 <p><a name="an_27:2">27:2</a> Kad navale na me zlotvori da mi tijelo žderu, protivnici moji i dušmani, oni posrću i padaju.</p> 
 <p><a name="an_27:3">27:3</a> Nek' se vojska protiv mene utabori, srce se moje ne boji; nek' i rat plane protiv mene, i tada pun sam pouzdanja.</p> 
 <p><a name="an_27:4">27:4</a> Za jedno molim Jahvu, samo to ja tražim: da živim u Domu Jahvinu sve dane života svoga, da uživam milinu Jahvinu i Dom njegov gledam.</p> 
 <p><a name="an_27:5">27:5</a> U sjenici svojoj on me zaklanja u dan kobni; skriva me u skrovištu Šatora svoga, na hridinu on me uzdiže.</p> 
 <p><a name="an_27:6">27:6</a> I sada izdižem glavu iznad dušmana oko sebe. U njegovu ću Šatoru prinositi žrtve radosne, Jahvi ću pjevat' i klicati.</p> 
 <p><a name="an_27:7">27:7</a> Slušaj, o Jahve, glas moga vapaja, milostiv mi budi, usliši me!</p> 
 <p><a name="an_27:8">27:8</a> Moje mi srce govori: "Traži lice njegovo!" Da, lice tvoje, o Jahve, ja tražim.</p> 
 <p><a name="an_27:9">27:9</a> Ne skrivaj lica svoga od mene. Ne odbij u gnjevu slugu svoga! Ti, Pomoći moja, nemoj me odbaciti! I ne ostavi me, Bože, Spasitelju moj!</p> 
 <p><a name="an_27:10">27:10</a> Ako me otac i mati ostave, Jahve će me primiti.</p> 
 <p><a name="an_27:11">27:11</a> Nauči me, Jahve, putu svojemu, ravnom me stazom povedi poradi protivnika mojih.</p> 
 <p><a name="an_27:12">27:12</a> Bijesu dušmana mojih ne predaj me, jer ustadoše na mene svjedoci lažni koji dašću nasiljem.</p> 
 <p><a name="an_27:13">27:13</a> Vjerujem da ću uživati dobra Jahvina u zemlji živih.</p> 
 <p><a name="an_27:14">27:14</a> U Jahvu se uzdaj, ojunači se, čvrsto nek' bude srce tvoje: u Jahvu se uzdaj!</p> 
 <p><a name="an_28:1">28:1</a> Davidov.  K tebi, o Jahve, vapijem, hridino moja, ne ogluši se na me: da neuslišan ne postanem kao oni koji u grob silaze.</p> 
 <p><a name="an_28:2">28:2</a> Čuj moje zazivanje dok tebi vapijem, dok ruke uzdižem svetomu Hramu tvojem.</p> 
 <p><a name="an_28:3">28:3</a> Ne uzmi me s bezbožnicima i s onima koji čine bezakonje, koji govore slatko s bližnjima a u srcu im je pakost.</p> 
 <p><a name="an_28:4">28:4</a> Daj im po djelima njihovim i po zloći njihovih nedjela! Po djelu ruku njihovih plati im, uzvrati im po njihovoj zasluzi!</p> 
 <p><a name="an_28:5">28:5</a> Jer ne mare za čine Jahvine ni za djelo ruku njegovih: nek' ih obori i više ne podigne!</p> 
 <p><a name="an_28:6">28:6</a> Blagoslovljen Jahve što usliša zazivanje moje! Jahve mi je zaklon, on štit je moj.</p> 
 <p><a name="an_28:7">28:7</a> U njega se srce moje pouzdalo i pomoć mi dođe; zato mi kliče srce i pjesmom njega slavim.</p> 
 <p><a name="an_28:8">28:8</a> Jahve je jakost narodu svome, tvrđava spasa svom pomazaniku.</p> 
 <p><a name="an_28:9">28:9</a> Spasi narod svoj i blagoslovi svoju baštinu, pasi ih i nosi ih dovijeka!</p> 
 <p><a name="an_29:1">29:1</a> Psalam.  Davidov.  Prinesite Jahvi, o sinovi Božji, prinesite Jahvi slavu i moć!</p> 
 <p><a name="an_29:2">29:2</a> Prinesite Jahvi slavu njegova imena, poklonite se Jahvi u svetištu njegovu!</p> 
 <p><a name="an_29:3">29:3</a> Čuj! Jahve nad vodama, Jahve nad vodama silnim!</p> 
 <p><a name="an_29:4">29:4</a> Čuj! Jahve u sili, Jahve u veličanstvu!</p> 
 <p><a name="an_29:5">29:5</a> Čuj! Jahve lomi cedre, Jahve lomi cedre libanske,</p> 
 <p><a name="an_29:6">29:6</a> i Liban skakuće poput teleta, a Sirion kao mlado bivolče!</p> 
 <p><a name="an_29:7">29:7</a> Čuj! Jahve sipa munje, Jahve sipa munje ognjene!</p> 
 <p><a name="an_29:8">29:8</a> Čuj! Jahve potresa pustinjom, Jahve potresa pustinjom kadeškom!</p> 
 <p><a name="an_29:9">29:9</a> Čuj! Od straha se mladÄe košute, prerano se mladÄe košute šumske. [3b] Čuj! Bog veličanstveni zagrmje, [9a] a u Hramu njegovu svi kliknuše: Slava!</p> 
 <p><a name="an_29:10">29:10</a> Jahve nad valima stoluje, stoluje Jahve - kralj dovijeka!</p> 
 <p><a name="an_29:11">29:11</a> Jahve narodu svom daje jakost, Jahve narod svoj mirom blagoslivlje.</p> 
 <p><a name="an_30:1">30:1</a> Psalam. Pjesma za posvećenje Doma. Davidov. </p> 
 <p><a name="an_30:2">30:2</a> Veličam te, Jahve, jer si me izbavio i nisi dao da se raduju nada mnom dušmani.</p> 
 <p><a name="an_30:3">30:3</a> Jahve, Bože moj, zazvah te, i ti si me ozdravio;</p> 
 <p><a name="an_30:4">30:4</a> Jahve, izveo si mi dušu iz Podzemlja, na rubu groba ti si me oživio.</p> 
 <p><a name="an_30:5">30:5</a> Pjevajte Jahvi, vjernici njegovi, zahvaljujte svetom imenu njegovu!</p> 
 <p><a name="an_30:6">30:6</a> Jer samo za tren traje srdžba njegova, a čitav život dobrota njegova. Večer donese suze, a jutro klicanje.</p> 
 <p><a name="an_30:7">30:7</a> U svojoj sreći rekoh: "Neću se pokolebati nikada!"</p> 
 <p><a name="an_30:8">30:8</a> Dobrotom si me, o Jahve, na goru nade postavio, ali čim lice sakriješ, sav se uplašim.</p> 
 <p><a name="an_30:9">30:9</a> Tada, Jahve, zavapih k tebi i zazvah milosrđe Boga svojega:</p> 
 <p><a name="an_30:10">30:10</a> "Kakva je korist od krvi moje, kakva korist da u grob siđem? Zar će te prašina slaviti, zar će naviještati vjernost tvoju?"</p> 
 <p><a name="an_30:11">30:11</a> Slušaj, o Jahve, i smiluj se meni; Jahve, budi mi na pomoć!</p> 
 <p><a name="an_30:12">30:12</a> Okrenuo si moj plač u igranje, skinuo kostrijet s mene i opasao me radošću.</p> 
 <p><a name="an_30:13">30:13</a> Zato ti pjeva duša moja i neće zamuknuti: Jahve, Bože moj, dovijeka ću te hvaliti!</p> 
 <p><a name="an_31:1">31:1</a> Zborovođi.  Psalam. Davidov.</p> 
 <p><a name="an_31:2">31:2</a> Tebi se, Jahve, utječem, o, da se ne postidim nikada: u svojoj me pravdi izbavi!</p> 
 <p><a name="an_31:3">31:3</a> Prikloni k meni uho svoje, pohiti da me oslobodiš! Budi mi hrid zaštite, tvrđava spasenja.</p> 
 <p><a name="an_31:4">31:4</a> Jer ti si hrid moja, tvđava moja, radi svoga imena vodi me i ravnaj.</p> 
 <p><a name="an_31:5">31:5</a> Izvuci me iz mreže koju mi zapeše, jer ti si moje utočište.</p> 
 <p><a name="an_31:6">31:6</a> U tvoje ruke duh svoj predajem: otkupi me, Jahve, Bože vjerni.</p> 
 <p><a name="an_31:7">31:7</a> Ti mrziš one koji štuju ništavne kumire, a ja se u Jahvu uzdam.</p> 
 <p><a name="an_31:8">31:8</a> Radosno ću klicat' tvojoj milosti, jer si na moju bijedu pogledao, pomogao u tjeskobi duši mojoj.</p> 
 <p><a name="an_31:9">31:9</a> Nisi me predao u ruke dušmana, noge si mi na prostran put izveo.</p> 
 <p><a name="an_31:10">31:10</a> Smiluj mi se, Jahve, jer sam u tjeskobi, od jada slabi mi oko, duša i tijelo.</p> 
 <p><a name="an_31:11">31:11</a> Život mi se troši u gorčini, ljeta moja u jecanju. U muci mi se iscrpila snaga i kosti su moje klonule.</p> 
 <p><a name="an_31:12">31:12</a> Dušmanima svojim postao sam ruglo, susjedima podsmijeh, a znancima strašilo; koji me vide vani, bježe od mene.</p> 
 <p><a name="an_31:13">31:13</a> Nestalo me k'o mrtvaca iz sjećanja ljudi, postadoh k'o razbijena posuda.</p> 
 <p><a name="an_31:14">31:14</a> Čujem šaputanje mnogih, užas odasvud: sastaju se protiv mene i smišljaju kako da mi život oduzmu.</p> 
 <p><a name="an_31:15">31:15</a> A ja se, Jahve, u tebe uzdam; govorim: Ti si Bog moj!</p> 
 <p><a name="an_31:16">31:16</a> U tvojoj je ruci sudbina moja: istrgni me iz ruke dušmana i onih koji me progone!</p> 
 <p><a name="an_31:17">31:17</a> Rasvijetli lice nad slugom svojim, po svojoj me dobroti spasi.</p> 
 <p><a name="an_31:18">31:18</a> Jahve, ne bilo me stid što tebe zazvah! Neka se postide zlotvori, nek' u Podzemlju zamuknu.</p> 
 <p><a name="an_31:19">31:19</a> Nek' zanijeme usne lažljive koje protiv pravednika govore drsko, oholo i prezirno.</p> 
 <p><a name="an_31:20">31:20</a> O, kako je velika, Jahve, tvoja dobrota, koju čuvaš za one koji te se boje, koju iskazuješ onima što se tebi utječu naočigled sinovima čovječjim.</p> 
 <p><a name="an_31:21">31:21</a> Zaklanjaš ih štitom lica svoga od zavjera ljudskih; u šatoru svom ih skrivaš od jezika svadljivih.</p> 
 <p><a name="an_31:22">31:22</a> Blagoslovljen Jahve jer me obasu čudesnom dobrotom u gradu tvrdom.</p> 
 <p><a name="an_31:23">31:23</a> U tjeskobi svojoj već mišljah: "Odbačen sam od pogleda tvoga." Ali ti si čuo glas mog zaziva dok sam tebi vapio.</p> 
 <p><a name="an_31:24">31:24</a> Ljubite Jahvu, svi sveti njegovi: čuva Jahve svoje vjernike, a po zasluzi vraća onima koji postupaju oholo.</p> 
 <p><a name="an_31:25">31:25</a> Budite hrabri i jaka srca, svi koji se u Jahvu uzdate!</p> 
 <p><a name="an_32:1">32:1</a> Davidov.  Poučna pjesma. Blažen onaj kome je grijeh otpušten, kome je zločin pokriven!</p> 
 <p><a name="an_32:2">32:2</a> Blago čovjeku kome Jahve ne ubraja krivnju i u čijemu duhu nema prijevare!</p> 
 <p><a name="an_32:3">32:3</a> Prešutjet' sam htio, al' kosti mi klonuše od neprestana jecanja.</p> 
 <p><a name="an_32:4">32:4</a> Danju i noću ruka me tvoja tištala, snaga mi se trošila k'o za ljetnih žega.</p> 
 <p><a name="an_32:5">32:5</a> Tad grijeh svoj tebi priznah i krivnju svoju više ne skrivah. Rekoh: "Priznat ću Jahvi prijestup svoj", i ti si mi krivnju grijeha oprostio.</p> 
 <p><a name="an_32:6">32:6</a> Zato nek' ti se moli pobožnik svaki u času nevolje. Kad bujice silne navale, njega neće stići.</p> 
 <p><a name="an_32:7">32:7</a> Utočište ti si moje, od tjeskobe ti ćeš me sačuvat', odjenut' me radošću spasenja.</p> 
 <p><a name="an_32:8">32:8</a> Učit ću te, put ti kazat' kojim ti je ići, svjetovat ću te, oko će moje bdjeti nad tobom.</p> 
 <p><a name="an_32:9">32:9</a> Ne budite kao konj ili mazga bez razuma: divljinu im krotiš vođicama i uzdom, inače im se ne primiči!</p> 
 <p><a name="an_32:10">32:10</a> Bezbožnika taru mnoge nevolje, a tko se uzda u Jahvu, njega okružuje milost.</p> 
 <p><a name="an_32:11">32:11</a> Radujte se Jahvi i kličite, pravedni, kličite svi koji ste srca čestita!</p> 
 <p><a name="an_33:1">33:1</a> Pravednici, Jahvi kličite! Hvaliti ga pristoji se čestitima.</p> 
 <p><a name="an_33:2">33:2</a> Slavite Jahvu na harfi, na liri od deset žica veličajte njega!</p> 
 <p><a name="an_33:3">33:3</a> Pjesmu novu zapjevajte njemu i glazbala skladna popratite poklicima.</p> 
 <p><a name="an_33:4">33:4</a> Jer prÓava je riječ Jahvina i vjernost su sva djela njegova.</p> 
 <p><a name="an_33:5">33:5</a> On ljubi pravdu i pravo: puna je zemlja dobrote Jahvine.</p> 
 <p><a name="an_33:6">33:6</a> Jahvinom su riječju nebesa sazdana i dahom usta njegovih sva vojska njihova.</p> 
 <p><a name="an_33:7">33:7</a> Vodu morsku on sabire kao u mješinu i bezdane stavlja u spremišta.</p> 
 <p><a name="an_33:8">33:8</a> Zemlja sva neka pred Jahvom strepi, neka ga se boje svi stanovnici svijeta!</p> 
 <p><a name="an_33:9">33:9</a> Jer on reče - i sve postade, naredi - i sve se stvori.</p> 
 <p><a name="an_33:10">33:10</a> Jahve razbija nakane pucima, mrsi namjere narodima.</p> 
 <p><a name="an_33:11">33:11</a> Naum Jahvin dovijeka ostaje i misli srca njegova od koljena do koljena.</p> 
 <p><a name="an_33:12">33:12</a> Blago narodu kojemu je Jahve Bog, Narodu koji on odabra sebi za baštinu!</p> 
 <p><a name="an_33:13">33:13</a> Gospodin motri s nebesa i gleda sve sinove čovječje.</p> 
 <p><a name="an_33:14">33:14</a> Iz svoga prebivališta motri sve stanovnike zemaljske:</p> 
 <p><a name="an_33:15">33:15</a> on je svima srca stvorio i pazi na sva djela njihova.</p> 
 <p><a name="an_33:16">33:16</a> Ne spasava kralja vojska mnogobrojna, ne spasava velika sila junaka.</p> 
 <p><a name="an_33:17">33:17</a> Isprazno se od konja nadati spasenju, jačina njegova ne izbavlja.</p> 
 <p><a name="an_33:18">33:18</a> Oko je Jahvino nad onima koji ga se boje, nad onima koji se uzdaju u milost njegovu:</p> 
 <p><a name="an_33:19">33:19</a> da im od smrti život spasi, da ih hrani u danima gladi.</p> 
 <p><a name="an_33:20">33:20</a> Naša se duša Jahvi nada, on je pomoć i zaštita naša.</p> 
 <p><a name="an_33:21">33:21</a> Srce nam se u njemu raduje, u njegovo sveto ime mi se uzdamo.</p> 
 <p><a name="an_33:22">33:22</a> Neka dobrota tvoja, o Jahve, bude nad nama, kao što se mi u tebe uzdamo!</p> 
 <p><a name="an_34:1">34:1</a> Davidov. Kada se David pravio ludim pred Abimelekom, a on </p> 
 <p><a name="an_34:2">34:2</a> <small>ALEF Blagoslivljat ću Jahvu u svako doba, njegova će mi hvala biti svagda na ustima!</small></p> 
 <p><a name="an_34:3">34:3</a> <small>BET Nek' se Jahvom duša moja hvali: nek' čuju ponizni i nek' se raduju!</small></p> 
 <p><a name="an_34:4">34:4</a> <small>GIMEL Veličajte sa mnom Jahvu, uzvisujmo ime njegovo zajedno!</small></p> 
 <p><a name="an_34:5">34:5</a> <small>DALETTražio sam Jahvu, i on me usliša, izbavi me od straha svakoga.</small></p> 
 <p><a name="an_34:6">34:6</a> <small>HE U njega gledajte i razveselite se, da se ne postide lica vaša.</small></p> 
 <p><a name="an_34:7">34:7</a> <small>ZAJIN Eto, jadnik vapi, a Jahve ga čuje, izbavlja ga iz svih tjeskoba.</small></p> 
 <p><a name="an_34:8">34:8</a> <small>HET Anđeo Jahvin tabor podiže oko njegovih štovalaca da ih spasi.</small></p> 
 <p><a name="an_34:9">34:9</a> <small>TET Kušajte i vidite kako dobar je Jahve: blago čovjeku koji se njemu utječe!</small></p> 
 <p><a name="an_34:10">34:10</a> <small>JOD Bojte se Jahve, vi sveti njegovi: ne trpe oskudice koji ga se boje.</small></p> 
 <p><a name="an_34:11">34:11</a> <small>KAF Osiromašiše mogućnici i gladuju, a koji traže Jahvu ne trpe oskudice.</small></p> 
 <p><a name="an_34:12">34:12</a> <small>LAMED Dođite, djeco, i poslušajte me, učit ću vas strahu Gospodnjem.</small></p> 
 <p><a name="an_34:13">34:13</a> <small>MEM O čovječe, ljubiš li život? Želiš li dane mnoge uživati dobra?</small></p> 
 <p><a name="an_34:14">34:14</a> <small>NUN Jezik svoj oda zla suspreži i usne od riječi prijevarnih!</small></p> 
 <p><a name="an_34:15">34:15</a> <small>SAMEK Zla se kloni, a čini dobro, traži mir i za njim idi!</small></p> 
 <p><a name="an_34:16">34:16</a> <small>PE Oči Jahvine gledaju pravedne, uši mu slušaju vapaje njihove.</small></p> 
 <p><a name="an_34:17">34:17</a> <small>AJIN Lice se Jahvino okreće protiv zločinaca da im spomen zatre na zemlji.</small></p> 
 <p><a name="an_34:18">34:18</a> <small>SADE Pravednici zazivaju, i Jahve ih čuje, izbavlja ih iz svih tjeskoba.</small></p> 
 <p><a name="an_34:19">34:19</a> <small>KOF Blizu je Jahve onima koji su skršena srca, a klonule duše spasava.</small></p> 
 <p><a name="an_34:20">34:20</a> <small>REŠ Mnoge nevolje ima pravednik, ali ga Jahve od svih izbavlja.</small></p> 
 <p><a name="an_34:21">34:21</a> <small>ŠIN On čuva sve kosti njegove: ni jedna mu se neće slomiti.</small></p> 
 <p><a name="an_34:22">34:22</a> <small>TAU Opakost bezbošca ubija, platit će koji mrze pravednika.</small></p> 
 <p><a name="an_34:23">34:23</a> Jahve izbavlja duše slugu svojih, i neće platiti tko god se njemu utječe.</p> 
 <p><a name="an_35:1">35:1</a> Davidov.  Optuži, Jahve, tužitelje moje i napadni one koji mene napadaju!</p> 
 <p><a name="an_35:2">35:2</a> Stavi oklop, uzmi štit svoj i ustani meni u pomoć!</p> 
 <p><a name="an_35:3">35:3</a> Zavitlaj kopljem i presretni progonitelje moje, reci mojoj duši: "Ja sam tvoje spasenje."</p> 
 <p><a name="an_35:4">35:4</a> Nek' se smetu i postide koji život moj traže, nek' uzmaknu i nek' se posrame koji mi propast snuju!</p> 
 <p><a name="an_35:5">35:5</a> Nek' budu k'o pljeva na vjetru kad ih Anđeo Jahvin potjera!</p> 
 <p><a name="an_35:6">35:6</a> Mračni i skliski bili im putovi kad ih Anđeo Jahvin bude gonio!</p> 
 <p><a name="an_35:7">35:7</a> Bez razloga napeše mi mrežu, bez razloga grob duši mojoj iskopaše.</p> 
 <p><a name="an_35:8">35:8</a> Propast će ih stići iznenada, u mrežu koju napeše sami će se uhvatiti, past će u jamu što je iskopaše!</p> 
 <p><a name="an_35:9">35:9</a> A moja će duše klicati u Jahvi, radovat će se u spasenju njegovu.</p> 
 <p><a name="an_35:10">35:10</a> Sve će kosti moje govoriti: Tko je, Jahve, poput tebe koji ubogog spasavaš od silnika, jadnika i siromaha od pljačkaša?</p> 
 <p><a name="an_35:11">35:11</a> Ustadoše svjedoci opaki: pitaju me za ono što ne znam.</p> 
 <p><a name="an_35:12">35:12</a> Vraćaju mi zlo za dobro, duša moja zapada u osamu.</p> 
 <p><a name="an_35:13">35:13</a> U bolesti njihovoj nosio sam kostrijet, dušu svoju postom morio, i molitva mi se u krilo vraćala.</p> 
 <p><a name="an_35:14">35:14</a> Kao za prijateljem, za bratom - obilažah tužan; od žalosti se pogurih kao onaj što za majkom žali.</p> 
 <p><a name="an_35:15">35:15</a> A sada kad posrnuh ja, oni se raduju, skupiše se protiv mene da udare iznenada, i bez prestanka oni me razdiru.</p> 
 <p><a name="an_35:16">35:16</a> Ruglom na ruglo iskušavaju me i zubima škripaju na mene.</p> 
 <p><a name="an_35:17">35:17</a> O Jahve, dokle ćeš gledati? Istrgni mi dušu nasrtajima njihovim, otmi lavovima jedino dobro moje!</p> 
 <p><a name="an_35:18">35:18</a> Zahvalit ću ti u velikom zboru, slavit ću te među pukom brojnim.</p> 
 <p><a name="an_35:19">35:19</a> Nek' se ne raduju nada mnom dušmani nepravedni, nek' ne namiguju očima oni koji me nizašto mrze!</p> 
 <p><a name="an_35:20">35:20</a> Jer oni ne misle o miru, već spletke snuju protiv mirnih u zemlji.</p> 
 <p><a name="an_35:21">35:21</a> Razvaljuju svoja usta na me i govore: "Ha, ha, vidjesmo očima svojim!"</p> 
 <p><a name="an_35:22">35:22</a> Ti sve vidiš, o Jahve! Nemoj šutjeti! Gospode, od mene se ne udaljuj!</p> 
 <p><a name="an_35:23">35:23</a> Preni se, ustani da me obraniš, Bože moj, Gospode, vodi parnicu moju!</p> 
 <p><a name="an_35:24">35:24</a> Po svojoj me pravdi sudi, Jahve, Bože moj, nek' se ne raduju nada mnom!</p> 
 <p><a name="an_35:25">35:25</a> Nek' ne misle u srcu: "Ispunila nam se želja!" Nek' ne reknu: "Progutali smo ga!"</p> 
 <p><a name="an_35:26">35:26</a> Nek' se postide i posrame svi zajedno koji se nesreći mojoj raduju! Nek' se odjenu stidom i sramotom oni koji se podižu na me!</p> 
 <p><a name="an_35:27">35:27</a> Nek' radosno kliču kojima je pravo moje na srcu i nek' svagda govore: "Velik je Jahve! Milo mu je spasenje sluge njegova!"</p> 
 <p><a name="an_35:28">35:28</a> A moj će jezik kazivati pravdu tvoju i hvalu tebi navijeke.</p> 
 <p><a name="an_36:1">36:1</a> Zborovođi.  Od sluge Jahvina Davida.</p> 
 <p><a name="an_36:2">36:2</a> Grešan je naum u srcu zlotvora, straha Božjega nema on pred očima.</p> 
 <p><a name="an_36:3">36:3</a> Sam sebi on laska suviše, grijeha svog ne vidi i ne mrzi.</p> 
 <p><a name="an_36:4">36:4</a> Riječi usta njegovih prijevara su i zlodjelo, za razumnost i dobro on više ne mari.</p> 
 <p><a name="an_36:5">36:5</a> Bezakonje smišlja na postelji svojoj, na opaku ostaje putu, od zla ne odustaje.</p> 
 <p><a name="an_36:6">36:6</a> Do neba je, Jahve, dobrota tvoja, do oblaka vjernost tvoja.</p> 
 <p><a name="an_36:7">36:7</a> Pravednost je tvoja k'o Božji vrhunci, a sudovi tvoji k'o duboko more: ljude i stoku ti, Jahve, spasavaš.</p> 
 <p><a name="an_36:8">36:8</a> Kako li je dragocjena, Bože, dobrota tvoja, pod sjenu krila tvojih ljudi se sklanjaju;</p> 
 <p><a name="an_36:9">36:9</a> site se pretilinom Doma tvojega, potocima svojih slasti ti ih napajaš.</p> 
 <p><a name="an_36:10">36:10</a> U tebi je izvor životni, tvojom svjetlošću mi svjetlost vidimo.</p> 
 <p><a name="an_36:11">36:11</a> Zakrili dobrotom sve koji te štuju i pravednošću svojom sve koji su srca čestita.</p> 
 <p><a name="an_36:12">36:12</a> Neka me ne zgazi noga ohola, i ruka grešnika neka me ne goni.</p> 
 <p><a name="an_36:13">36:13</a> Gle, padoše koji čine bezakonje: oboreni su da više ne ustanu.</p> 
 <p><a name="an_37:1">37:1</a> Davidov.  <small>ALEF Nemoj se žestiti na opake, zavidjet nemoj pakosnicima:</small></p> 
 <p><a name="an_37:2">37:2</a> kao trava brzo se osuše, k'o mlada zelen brzo uvenu.</p> 
 <p><a name="an_37:3">37:3</a> <small>BET U Jahvu se uzdaj i čini dobro, da smiješ stanovati u zemlji i živjeti u miru.</small></p> 
 <p><a name="an_37:4">37:4</a> Sva radost tvoja neka bude Jahve: on će ispuniti želje tvoga srca!</p> 
 <p><a name="an_37:5">37:5</a> <small>GIMEL Prepusti Jahvi putove svoje, u njega se uzdaj i on će sve voditi.</small></p> 
 <p><a name="an_37:6">37:6</a> Pravda će tvoja zasjati k'o svjetlost i tvoje pravo k'o sunce podnevno.</p> 
 <p><a name="an_37:7">37:7</a> <small>DALET Smiri se pred Jahvom i njemu se nadaj, ne žesti se na onog koji ima sreće, na čovjeka koji spletke kuje.</small></p> 
 <p><a name="an_37:8">37:8</a> <small>HE Stišaj svoj gnjev i ostavi se srdžbe, ne žesti se da zlo ne učiniš.</small></p> 
 <p><a name="an_37:9">37:9</a> Jer će biti satrti zlikovci, a koji se u Jahvu uzdaju, baštinit će zemlju.</p> 
 <p><a name="an_37:10">37:10</a> <small>VAU Još malo i nestat će bezbožnika: mjesto ćeš njegovo tražiti, a njega više nema.</small></p> 
 <p><a name="an_37:11">37:11</a> Zemlju će posjedovati krotki, obilje mira oni će uživat'.</p> 
 <p><a name="an_37:12">37:12</a> <small>ZAJIN Bezbožnik smišlja zlo pravedniku i zubima škrguće na njega.</small></p> 
 <p><a name="an_37:13">37:13</a> A Gospod se njemu smije jer vidi da dan njegov dolazi.</p> 
 <p><a name="an_37:14">37:14</a> <small>HET Mač potežu bezbošci i zapinju lukove da obore jadnika i siromaha, da pokolju one koji hode pravim putem.</small></p> 
 <p><a name="an_37:15">37:15</a> Mačem će vlastito srce probiti, slomit će se njihovi lukovi.</p> 
 <p><a name="an_37:16">37:16</a> <small>TET Bolje je i malo u pravednika no golemo blago u zlotvora:</small></p> 
 <p><a name="an_37:17">37:17</a> jer će se ruke zlotvora slomiti, a Jahve je oslon pravedniku.</p> 
 <p><a name="an_37:18">37:18</a> <small>JOD Jahve se brine za život čestitih, dovijeka će trajati baština njihova.</small></p> 
 <p><a name="an_37:19">37:19</a> Neće se postidjeti u vrijeme nevolje, bit će siti u danima gladi.</p> 
 <p><a name="an_37:20">37:20</a> <small>KAF A bezbožnici će propasti, dušmani Jahvini povenut će k'o ures livada, poput dima se rasplinuti.</small></p> 
 <p><a name="an_37:21">37:21</a> <small>LAMED Bezbožnik zaima, ali ne vraća, pravednik se sažaljeva i daje.</small></p> 
 <p><a name="an_37:22">37:22</a> Oni koje Jahve blagoslovi baštinit će zemlju, a koje prokune bit će zatrti.</p> 
 <p><a name="an_37:23">37:23</a> <small>MEM Jahve vodi i učvršćuje korake čovjeku i mio mu je put njegov.</small></p> 
 <p><a name="an_37:24">37:24</a> Ako i posrne, ne pada jer ga Jahve drži za ruku.</p> 
 <p><a name="an_37:25">37:25</a> <small>NUN Mlad bijah i ostarjeh, al' ne vidjeh pravednika napuštena ili da mu djeca kruha prose.</small></p> 
 <p><a name="an_37:26">37:26</a> Uvijek je milosrdan i u zajam daje, na njegovu je potomstvu blagoslov.</p> 
 <p><a name="an_37:27">37:27</a> <small>SAMEK Zla se kloni i čini dobro, i ostat ćeš dovijeka.</small></p> 
 <p><a name="an_37:28">37:28</a> Jer Jahve ljubi pravdu i pobožnika svojih ne ostavlja. <small>AJIN Zauvijek će biti zatrti zlikovci, istrijebit će se potomstvo bezbožnika.</small></p> 
 <p><a name="an_37:29">37:29</a> Zemlju će posjedovati pravednici i živjet će na njoj dovijeka.</p> 
 <p><a name="an_37:30">37:30</a> <small>PE Pravednikova usta mudrost kazuju, a jezik njegov govori pravo.</small></p> 
 <p><a name="an_37:31">37:31</a> Zakon mu je Božji u srcu, ne kolebaju se koraci njegovi.</p> 
 <p><a name="an_37:32">37:32</a> <small>SADE Bezbožnik vreba pravednoga i smišlja da ga usmrti.</small></p> 
 <p><a name="an_37:33">37:33</a> Jahve ga neće ostaviti u njegovoj vlasti i neće dopustiti da ga na sudu osude.</p> 
 <p><a name="an_37:34">37:34</a> <small>KOF U Jahvu se uzdaj i drži se puta njegova: on će te uzvisit' i baštinit ćeš zemlju; radostan ćeš gledati propast bezbožnih.</small></p> 
 <p><a name="an_37:35">37:35</a> <small>REŠ Vidjeh obijesna zlotvora gdje se k'o cedar krošnjat širi.</small></p> 
 <p><a name="an_37:36">37:36</a> Prođoh, i gle - nema ga više; potražih ga i ne nađoh.</p> 
 <p><a name="an_37:37">37:37</a> <small>ŠIN Promatraj čestita i gledaj neporočna: mirotvorac ima potomstvo.</small></p> 
 <p><a name="an_37:38">37:38</a> A grešnici bit će svi iskorijenjeni, istrijebit će se zlikovačko sjeme.</p> 
 <p><a name="an_37:39">37:39</a> <small>TAU Od Jahve dolazi spas pravednicima, on im je zaklon u vrijeme nevolje.</small></p> 
 <p><a name="an_37:40">37:40</a> Jahve im pomaže, on ih izbavlja: on će ih izbaviti od zlotvora i spasiti, jer u njemu traže okrilje.</p> 
 <p><a name="an_38:1">38:1</a> Psalam. Davidov. Za spomen.</p> 
 <p><a name="an_38:2">38:2</a> Jahve, u srdžbi svojoj nemoj ne karati, i nemoj me kazniti u svojemu gnjevu.</p> 
 <p><a name="an_38:3">38:3</a> Strijele se tvoje u me zabodoše, ruka me tvoja teško pritisnu:</p> 
 <p><a name="an_38:4">38:4</a> na tijelu mi ništa zdravo nema zbog gnjeva tvog, od grijeha mojih mira mi nema kostima.</p> 
 <p><a name="an_38:5">38:5</a> Zloće moje glavu su mi nadišle, kao preteško breme tište me.</p> 
 <p><a name="an_38:6">38:6</a> Rane moje zaudaraju i gnjiju zbog bezumnosti moje.</p> 
 <p><a name="an_38:7">38:7</a> Pogurih se sav i zgrčih, povazdan lutam žalostan.</p> 
 <p><a name="an_38:8">38:8</a> Moji bokovi puni su ognjice, na tijelu mi ništa zdravo nema.</p> 
 <p><a name="an_38:9">38:9</a> Iscrpljen sam i satrven posve, stenjem od jecanja srca svojega.</p> 
 <p><a name="an_38:10">38:10</a> O Gospode, sve su mi želje pred tobom, i vapaji moji nisu ti skriveni.</p> 
 <p><a name="an_38:11">38:11</a> Srce mi udara silno, snaga me ostavlja i svjetlost vida očinjeg gasi se.</p> 
 <p><a name="an_38:12">38:12</a> Prijatelji i drugovi od rana mojih uzmakoše, i moji najbliži stoje daleko.</p> 
 <p><a name="an_38:13">38:13</a> Namještaju mi zamke oni koji mi život vrebaju, koji mi žele nesreću, propašću mi prijete i uvijek smišljaju prijevare.</p> 
 <p><a name="an_38:14">38:14</a> A ja sam kao gluh i ništa ne čujem i, kao nijem, usta ne otvaram.</p> 
 <p><a name="an_38:15">38:15</a> Postadoh k'o čovjek koji ne čuje i koji u ustima nema odgovora.</p> 
 <p><a name="an_38:16">38:16</a> Jer u tebe se, o Jahve, uzdam, ti ćeš me uslišati, Jahve, Bože moj!</p> 
 <p><a name="an_38:17">38:17</a> Rekoh: "Nek' se ne raduju nada mnom; kad mi noga posrne, nek' se ne uzdižu nada mnom!"</p> 
 <p><a name="an_38:18">38:18</a> Jer umalo ne propadoh, i moja je bol svagda preda mnom.</p> 
 <p><a name="an_38:19">38:19</a> Bezakonje svoje ja priznajem i pun sam žalosti zbog grijeha svojega.</p> 
 <p><a name="an_38:20">38:20</a> A koji su bez razloga protiv mene, moćni su, i mnogi su koji me mrze nepravedno.</p> 
 <p><a name="an_38:21">38:21</a> Za dobro zlom mi uzvraćaju, protive mi se što tražim dobro.</p> 
 <p><a name="an_38:22">38:22</a> O Jahve, ne ostavljaj me! Bože moj, ne udaljuj se od mene!</p> 
 <p><a name="an_38:23">38:23</a> Požuri se meni u pomoć, Gospode, spase moj!</p> 
 <p><a name="an_39:1">39:1</a> Zborovođi. Jedutunu. Psalam. Davidov.</p> 
 <p><a name="an_39:2">39:2</a> Odlučio sam: "Čuvat ću put svoj da ne zgriješim jezikom; usta ću svoja zauzdati dokle god preda mnom bude bezbožnik."</p> 
 <p><a name="an_39:3">39:3</a> Zamukoh, zanijemjeh, glasa ne puštah, ali uzalud - bol mi postade gorča.</p> 
 <p><a name="an_39:4">39:4</a> U meni srce je gorjelo, na samu pomisao buknuo bi oganj; tad progovorih svojim jezikom:</p> 
 <p><a name="an_39:5">39:5</a> "Objavi mi, Jahve, moj svršetak i kolika je mjera mojih dana, da znam kako sam ništavan.</p> 
 <p><a name="an_39:6">39:6</a> Evo, pedljem si mi dane izmjerio, život moj je kao ništa pred tobom: tek dašak je svaki čovjek.</p> 
 <p><a name="an_39:7">39:7</a> Poput sjene čovjek prolazi tek dašak je sve bogatstvo njegovo: zgrće, a ne zna tko će ga pokupiti."</p> 
 <p><a name="an_39:8">39:8</a> A sada, čemu da se nadam, Gospode? Sva je nada moja u tebi!</p> 
 <p><a name="an_39:9">39:9</a> Izbavi me svih mojih bezakonja, ne daj da ruglo budem luđaku!</p> 
 <p><a name="an_39:10">39:10</a> Šutim i usta ne otvaram, jer tako si ti učinio.</p> 
 <p><a name="an_39:11">39:11</a> Bič svoj otkloni od mene, jer izdišem pod težinom ruke tvoje.</p> 
 <p><a name="an_39:12">39:12</a> Ti kaznama popravljaš čovjeka i sve mu najdraže kao moljac rastačeš: tek dašak je svaki čovjek.</p> 
 <p><a name="an_39:13">39:13</a> Čuj, o Jahve, molitvu moju, vapaje mi poslušaj, na suze se moje ne ogluši! Jer u tebe ja sam došljak, pridošlica kao svi oci moji.</p> 
 <p><a name="an_39:14">39:14</a> Odvrati pogled od mene, da odahnem prije nego odem i više ne budem!</p> 
 <p><a name="an_40:1">40:1</a> Zborovođi.  Psalam. Davidov.</p> 
 <p><a name="an_40:2">40:2</a> Uzdah se u Jahvu uzdanjem silnim, i on se k meni prignu i usliša vapaj moj.</p> 
 <p><a name="an_40:3">40:3</a> Izvuče me iz jame propasti, iz blata kalnoga; noge mi stavi na hridinu, korake moje ukrijepi.</p> 
 <p><a name="an_40:4">40:4</a> U usta mi stavi pjesmu novu, slavopoj Bogu našemu. Vidjet će mnogi i strah će ih obuzeti: uzdanje će svoje staviti u Jahvu.</p> 
 <p><a name="an_40:5">40:5</a> Blago čovjeku koji se u Jahvu uzda, koji ne ide za štovateljima lažnih bogova, za onima koji se predaju prijevari.</p> 
 <p><a name="an_40:6">40:6</a> Čudesa mnoga tvoriš, o Jahve, Bože moj, i namisli čudesne - ravna ti nema! Kazivat' ih i objavljivati želim, al' odveć ih je da bi se nabrojit' mogli.</p> 
 <p><a name="an_40:7">40:7</a> Nisu ti mile ni žrtve ni prinosi, nego si mi uši otvorio: paljenice ni okajnice ne tražiš.</p> 
 <p><a name="an_40:8">40:8</a> Tada rekoh: "Evo dolazim! U svitku knjige piše za mene:</p> 
 <p><a name="an_40:9">40:9</a> Milje mi je, Bože moj, vršit volju tvoju, Zakon tvoj duboko u srcu ja nosim."</p> 
 <p><a name="an_40:10">40:10</a> Tvoju ću pravdu naviještat' u velikom zboru, i usta svojih zatvoriti neću, o Jahve, sve ti je znano.</p> 
 <p><a name="an_40:11">40:11</a> Tvoju pravdu neću kriti u srcu, kazivat ću vjernost tvoju i tvoj spas. Tajit neću dobrote tvoje, ni tvoje vjernosti velikoj skupštini.</p> 
 <p><a name="an_40:12">40:12</a> A ti, o Jahve, milosrđa mi svog ne krati, dobrota tvoja i vjernost neka me svagda čuvaju.</p> 
 <p><a name="an_40:13">40:13</a> Jer me okružiše nesreće nebrojene, krivice me moje sustigoše da gledat' ne mogu: više ih je no vlasi na glavi, i srce mi je stoga klonulo.</p> 
 <p><a name="an_40:14">40:14</a> Bilo ti milo, o Jahve, da me izbaviš; Gospodine, u pomoć mi pohitaj!</p> 
 <p><a name="an_40:15">40:15</a> Neka se postide i smetu svi koji mi o glavi rade. Nek' uzmaknu i neka se posrame koji se nesreći mojoj raduju!</p> 
 <p><a name="an_40:16">40:16</a> Neka se skamene u sramoti svojoj koji zlurado na me grohoću!</p> 
 <p><a name="an_40:17">40:17</a> Neka kliču i nek' se vesele u tebi svi koji te traže! Neka govore svagda: "Velik je Jahve!" svi koji spasenje tvoje ljube.</p> 
 <p><a name="an_40:18">40:18</a> Bijedan sam ja i nevoljan, al' Jahve se brine za me. Ti si pomoć moja i moj spasitelj; o Bože moj, ne kasni!</p> 
 <p><a name="an_41:1">41:1</a> Zborovođi.  Psalam. Davidov.</p> 
 <p><a name="an_41:2">41:2</a> Blago onome koji misli na uboga i slaba: u dan nevolje Jahve će ga spasiti!</p> 
 <p><a name="an_41:3">41:3</a> Jahve će ga štititi i živa sačuvati, sreću mu dati na zemlji i neće ga predati na volju dušmanima.</p> 
 <p><a name="an_41:4">41:4</a> Jahve će ga ukrijepiti na postelji boli, bolest mu okrenuti u snagu.</p> 
 <p><a name="an_41:5">41:5</a> Zavapih: "Jahve, smiluj mi se, iscijeli mi dušu jer tebi sagriješih!"</p> 
 <p><a name="an_41:6">41:6</a> Neprijatelji zlo govore o meni: "Kad će umrijeti i kad će mu nestati imena?"</p> 
 <p><a name="an_41:7">41:7</a> I dođe li tko da me posjeti, himbeno govori, u srcu pakosti skuplja i vani opada.</p> 
 <p><a name="an_41:8">41:8</a> Mrzitelji moji svi složno šapuću o meni; zlo mi dosuđuju:</p> 
 <p><a name="an_41:9">41:9</a> "Pogubna se pošast na nj oborila." Ili: "Tko jednom leže, više ne ustaje."</p> 
 <p><a name="an_41:10">41:10</a> Pa i prijatelj moj u koga se uzdah, koji blagovaše kruh moj, petu na me podiže.</p> 
 <p><a name="an_41:11">41:11</a> A ti, Jahve, smiluj se meni i podigni me da im mogu uzvratiti.</p> 
 <p><a name="an_41:12">41:12</a> Po tome ću znati da sam mio tebi: što se dušmanin moj neće veseliti nada mnom.</p> 
 <p><a name="an_41:13">41:13</a> A mene ćeš zdrava uzdržati i pred svoje me lice staviti dovijeka.</p> 
 <p><a name="an_41:14">41:14</a> Blagoslovljen Jahve, Bog Izraelov, od vijeka do vijeka! Tako neka bude! Amen!</p> 
 <p><a name="an_42:1">42:1</a> Zborovođi.  Poučna pjesma. Sinova Korahovih.</p> 
 <p><a name="an_42:2">42:2</a> Kao što košuta žudi za izvor-vodom, tako duša moja čezne, Bože, za tobom.</p> 
 <p><a name="an_42:3">42:3</a> Žedna mi je duša Boga, Boga živoga: o, kada ću doći i lice Božje gledati?</p> 
 <p><a name="an_42:4">42:4</a> Suze su kruh moj danju i noću, dok me svednevice pitaju: "Gdje ti je Bog tvoj?"</p> 
 <p><a name="an_42:5">42:5</a> Duša moja gine kada se spomenem kako koračah u mnoštvu predvodeć' ih k Domu Božjem uz radosno klicanje i hvalopojke u povorci svečanoj.</p> 
 <p><a name="an_42:6">42:6</a> Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog!</p> 
 <p><a name="an_42:7">42:7</a> Tuguje duša u meni, stoga se tebe spominjem iz zemlje Jordana i Hermona, s brda Misara.</p> 
 <p><a name="an_42:8">42:8</a> Bezdan doziva bezdan bukom slapova tvojih: sve vode tvoje i vali preko mene prijeđoše.</p> 
 <p><a name="an_42:9">42:9</a> Nek' mi danju Jahve naklonost udijeli, a noću pjesmom ću hvalit' Boga života svog.</p> 
 <p><a name="an_42:10">42:10</a> Reći ću Bogu: "Hridino moja, zašto me zaboravljaš? Zašto obilazim žalostan, pritisnut dušmanima?"</p> 
 <p><a name="an_42:11">42:11</a> Kosti mi se lome od poruge neprijatelja dok me svednevice pitaju: "Gdje ti je Bog tvoj?"</p> 
 <p><a name="an_42:12">42:12</a> Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog!</p> 
 <p><a name="an_43:1">43:1</a> Dosudi mi pravo, Bože, i povedi parbu moju protiv čeljadi bezbožne, izbavi me od čovjeka zlobna i opaka!</p> 
 <p><a name="an_43:2">43:2</a> Jer ti si, Bože, zaklon moj: zašto me odbacuješ? Zašto obilazim žalostan, pritisnut dušmanima?</p> 
 <p><a name="an_43:3">43:3</a> Pošlji svjetlost svoju i vjernost: nek' me vode, nek' me dovedu na tvoju svetu goru, u šatore tvoje!</p> 
 <p><a name="an_43:4">43:4</a> I pristupit ću Božjem žrtveniku, Bogu, radosti svojoj. Harfom ću slaviti tebe, Bože, o Bože moj!</p> 
 <p><a name="an_43:5">43:5</a> Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog!</p> 
 <p><a name="an_44:1">44:1</a> Zborovođi.  Sinova Korahovih. Poučna pjesma.</p> 
 <p><a name="an_44:2">44:2</a> Bože, ušima svojim slušasmo, očevi nam pripovijedahu naši, o djelu koje si izveo u danima njihovim - u danima davnim.</p> 
 <p><a name="an_44:3">44:3</a> Rukom si svojom izagnao pogane, a njih posadio, iskorijenio narode, a njih raširio.</p> 
 <p><a name="an_44:4">44:4</a> Mačem svojim oni zemlju ne zauzeše niti im mišica njihova donese pobjedu, već desnica tvoja i tvoja mišica i lice tvoje milosno jer si ih ljubio.</p> 
 <p><a name="an_44:5">44:5</a> Ti, o moj Kralju i Bože moj, ti si dao pobjede Jakovu.</p> 
 <p><a name="an_44:6">44:6</a> Po tebi dušmane svoje odbismo, u tvome imenu zgazismo one koji se na nas digoše.</p> 
 <p><a name="an_44:7">44:7</a> U svoj se luk nisam pouzdavao, nit' me mač moj spasavao.</p> 
 <p><a name="an_44:8">44:8</a> Nego ti, ti si nas spasio od dušmana, ti si postidio one koji nas mrze.</p> 
 <p><a name="an_44:9">44:9</a> Dičili smo se Bogom u svako doba i tvoje ime slavili svagda.</p> 
 <p><a name="an_44:10">44:10</a> A sad si nas odbacio i posramio nas i više ne izlaziš, Bože, sa četama našim.</p> 
 <p><a name="an_44:11">44:11</a> Pustio si da pred dušmanima uzmaknemo, i opljačkaše nas mrzitelji naši.</p> 
 <p><a name="an_44:12">44:12</a> Dao si nas k'o ovce na klanje i rasuo nas među neznabošce.</p> 
 <p><a name="an_44:13">44:13</a> U bescjenje si puk svoj prodao i obogatio se nisi prodajom.</p> 
 <p><a name="an_44:14">44:14</a> Učinio si nas ruglom susjedima našim, na podsmijeh i igračku onima oko nas.</p> 
 <p><a name="an_44:15">44:15</a> Na porugu smo neznabošcima, narodi kimaju glavom nad nama.</p> 
 <p><a name="an_44:16">44:16</a> Svagda mi je sramota moja pred očima i stid mi lice pokriva</p> 
 <p><a name="an_44:17">44:17</a> zbog pogrdne graje podrugljivaca, zbog osvetljiva dušmanina.</p> 
 <p><a name="an_44:18">44:18</a> Sve nas to snađe iako te nismo zaboravili niti povrijedili Saveza tvoga,</p> 
 <p><a name="an_44:19">44:19</a> niti nam se srce odmetnulo od tebe, niti nam je noga s tvoje skrenula staze,</p> 
 <p><a name="an_44:20">44:20</a> kad si nas smrvio u boravištu šakalskom i smrtnim nas zavio mrakom.</p> 
 <p><a name="an_44:21">44:21</a> Da smo i zaboravili ime Boga našega, da smo ruke k tuđem bogu podigli:</p> 
 <p><a name="an_44:22">44:22</a> zar Bog toga ne bi saznao? TÓa on poznaje tajne srdaca!</p> 
 <p><a name="an_44:23">44:23</a> Ali zbog tebe ubijaju nas dan za danom, i mi smo im k'o ovce za klanje.</p> 
 <p><a name="an_44:24">44:24</a> Preni se! Što spavaš, Gospode? Probudi se! Ne odbacuj nas dovijeka!</p> 
 <p><a name="an_44:25">44:25</a> Zašto lice svoje sakrivaš, zaboravljaš bijedu i nevolju našu?</p> 
 <p><a name="an_44:26">44:26</a> Jer duša nam se u prah raspala, trbuh nam se uza zemlju prilijepio.</p> 
 <p><a name="an_44:27">44:27</a> Ustani, u pomoć nam priteci, izbavi nas radi ljubavi svoje!</p> 
 <p><a name="an_45:1">45:1</a> Zborovođi. Po napjevu "Ljiljani". Sinova Korahovih. Poučna pjesma. Svadbena pjesma.</p> 
 <p><a name="an_45:2">45:2</a> Iz srca mi naviru riječi divne: pjesmu svoju ja kralju pjevam, jezik mi je k'o pisaljka hitra pisara.</p> 
 <p><a name="an_45:3">45:3</a> Lijep si, najljepši od ljudskih sinova, po usnama ti se milina prosula, stoga te Bog blagoslovio dovijeka.</p> 
 <p><a name="an_45:4">45:4</a> Pripaši mač uz bedra, junače, ogrni se sjajem i veličanstvom!</p> 
 <p><a name="an_45:5">45:5</a> Zajaši i kreni za istinu, za vjernost i pravdu, zapni luk i desnicu svoju proslavi!</p> 
 <p><a name="an_45:6">45:6</a> Oštre su strelice tvoje, narodi padaju pred tobom i kraljeve dušmane ostavlja hrabrost.</p> 
 <p><a name="an_45:7">45:7</a> Prijestolje je tvoje, Bože, u vijeke vjekova, i pravedno žezlo - žezlo je tvog kraljevstva!</p> 
 <p><a name="an_45:8">45:8</a> Ti ljubiš pravednost, a mrziš bezakonje, stoga Jahve, Bog tvoj, tebe pomaza uljem radosti kao nikog od tvojih drugova.</p> 
 <p><a name="an_45:9">45:9</a> Smirnom, alojem i kasijom mirišu ti haljine, iz dvorova bjelokosnih harfe te vesele.</p> 
 <p><a name="an_45:10">45:10</a> Kraljevske ti kćeri idu u susret, zdesna ti je kraljica u zlatu ofirskom.</p> 
 <p><a name="an_45:11">45:11</a> "Slušaj, kćeri, pogledaj, prisluhni: zaboravi svoj narod i dom oca svog!</p> 
 <p><a name="an_45:12">45:12</a> Zaželi li kralj ljepotu tvoju, smjerno se pokloni njemu jer je on gospodar tvoj.</p> 
 <p><a name="an_45:13">45:13</a> Narod tirski dolazi s darovima, naklonost tvoju traže prvaci naroda."</p> 
 <p><a name="an_45:14">45:14</a> Sva lijepa korača kći kraljeva u haljinama zlatom vezenim.</p> 
 <p><a name="an_45:15">45:15</a> U haljini od veza šarena kralju je dovode, pratnja su joj djevice, druge njezine.</p> 
 <p><a name="an_45:16">45:16</a> S veseljem ih vode i s klicanjem u kraljeve dvore ulaze.</p> 
 <p><a name="an_45:17">45:17</a> Oce tvoje naslijedit će tvoji sinovi, postavit ćeš ih knezovima na svoj zemlji.</p> 
 <p><a name="an_45:18">45:18</a> Iz koljena u koljeno naviještat će ime tvoje, hvalit će te narodi u vijeke vjekova.</p> 
 <p><a name="an_46:1">46:1</a> Zborovođi. Sinova Korahovih. Po napjevu "Djevice". Pjesma.</p> 
 <p><a name="an_46:2">46:2</a> Bog nam je zaklon i utvrda, pomoćnik spreman u nevolji.</p> 
 <p><a name="an_46:3">46:3</a> Stoga, ne bojmo se kad se ljulja zemlja, kad se bregovi ruše u more.</p> 
 <p><a name="an_46:4">46:4</a> Nek' buče i bjesne valovi morski, nek' bregovi dršću od žestine njihove: s nama je Jahve nad Vojskama, naša je utvrda Bog Jakovljev!</p> 
 <p><a name="an_46:5">46:5</a> Rijeka i rukavci njezini vesele Grad Božji, presveti šator Višnjega.</p> 
 <p><a name="an_46:6">46:6</a> Bog je sred njega, poljuljat se neće, od rane zore Bog mu pomaže.</p> 
 <p><a name="an_46:7">46:7</a> Ma bješnjeli puci, rušila se carstva, kad glas njegov zagrmi, zemlja se rastopi:</p> 
 <p><a name="an_46:8">46:8</a> s nama je Jahve nad Vojskama, naša je utvrda Bog Jakovljev!</p> 
 <p><a name="an_46:9">46:9</a> Dođite, gledajte djela Jahvina, strahote koje on na zemlji učini.</p> 
 <p><a name="an_46:10">46:10</a> Do nakraj zemlje on ratove prekida, lukove krši i lomi koplja, štitove ognjem sažiže.</p> 
 <p><a name="an_46:11">46:11</a> Prestanite i znajte da sam ja Bog, uzvišen nad pucima, nad svom zemljom uzvišen!</p> 
 <p><a name="an_46:12">46:12</a> S nama je Jahve nad Vojskama, naša je utvrda Bog Jakovljev!</p> 
 <p><a name="an_47:1">47:1</a> Zborovođi.  Sinova Korahovih. Psalam.</p> 
 <p><a name="an_47:2">47:2</a> Narodi svi, plješćite rukama, kličite Bogu glasom radosnim.</p> 
 <p><a name="an_47:3">47:3</a> Jer Jahve je to - svevišnji, strašan, kralj velik nad zemljom svom.</p> 
 <p><a name="an_47:4">47:4</a> Narode je nama podložio, pogane stavio pod noge naše,</p> 
 <p><a name="an_47:5">47:5</a> baštinu nam odabrao - ponos Jakova, svoga ljubimca.</p> 
 <p><a name="an_47:6">47:6</a> Uzlazi Bog uz klicanje, Jahve uza zvuke trublje.</p> 
 <p><a name="an_47:7">47:7</a> Pjevajte Bogu, pjevajte, pjevajte kralju našemu, pjevajte!</p> 
 <p><a name="an_47:8">47:8</a> Jer on je kralj nad zemljom svom, pjevajte Bogu, pjevači vrsni!</p> 
 <p><a name="an_47:9">47:9</a> Bog kraljuje nad narodima, stoluje Bog na svetom prijestolju.</p> 
 <p><a name="an_47:10">47:10</a> Prvaci se pribiru poganski k narodu Boga Abrahamova. Božji su svi vlastodršci zemlje, nad svima on je uzvišen.</p> 
 <p><a name="an_48:1">48:1</a> Pjesma. Psalam. Sinova Korahovih.</p> 
 <p><a name="an_48:2">48:2</a> Velik je Jahve, hvale predostojan u gradu Boga našega.</p> 
 <p><a name="an_48:3">48:3</a> Sveto brdo njegovo, brijeg veličanstven, radost je zemlji svoj. Gora Sion, na krajnjem sjeveru, grad je Kralja velikog.</p> 
 <p><a name="an_48:4">48:4</a> Bog u kulama njegovim jakom se pokaza utvrdom.</p> 
 <p><a name="an_48:5">48:5</a> Jer gle, složiše se kraljevi, navališe zajedno.</p> 
 <p><a name="an_48:6">48:6</a> Čim vidješe, zapanjiše se i zbunjeni u bijeg nagnuše.</p> 
 <p><a name="an_48:7">48:7</a> Ondje ih trepet obuze kao muka porodilje,</p> 
 <p><a name="an_48:8">48:8</a> kao kad vjetar istočni razbija brodove taršiške.</p> 
 <p><a name="an_48:9">48:9</a> Što smo čuli, sada vidimo: grad Jahve nad Vojskama, grad Boga našega - Bog ga utvrdi dovijeka.</p> 
 <p><a name="an_48:10">48:10</a> Spominjemo se, Bože, tvoje dobrote usred Hrama tvojega.</p> 
 <p><a name="an_48:11">48:11</a> Kao ime tvoje, Bože, tako i slava tvoja do nakraj zemlje doseže. Puna je pravde desnica tvoja; neka se raduje brdo sionsko!</p> 
 <p><a name="an_48:12">48:12</a> Neka kliču gradovi Judini zbog tvojih sudova!</p> 
 <p><a name="an_48:13">48:13</a> Obiđite Sion i prođite njime, prebrojite kule njegove!</p> 
 <p><a name="an_48:14">48:14</a> Pogledajte dobro bedeme njegove, promotrite mu potanko dvorove: da biste kazivali budućem koljenu:</p> 
 <p><a name="an_48:15">48:15</a> "Takav je Bog, Bog naš zasvagda i dovijeka! On neka nas vodi!"</p> 
 <p><a name="an_49:1">49:1</a> Zborovođi.  Sinova Korahovih. Psalam.</p> 
 <p><a name="an_49:2">49:2</a> Poslušajte ovo, svi narodi, čujte, svi stanovnici zemlje,</p> 
 <p><a name="an_49:3">49:3</a> vi, djeco puka, i vi, odličnici, bogati i siromašni zajedno!</p> 
 <p><a name="an_49:4">49:4</a> Moja će usta zboriti mudrost, i moje srce misli razumne.</p> 
 <p><a name="an_49:5">49:5</a> K poučnoj izreci priklonit ću uho, uz harfu ću izložit' svoju zagonetku.</p> 
 <p><a name="an_49:6">49:6</a> Što da se bojim u danima nesreće kad me opkoli zloba izdajica</p> 
 <p><a name="an_49:7">49:7</a> koji se u blago svoje uzdaju i silnim se hvale bogatstvom?</p> 
 <p><a name="an_49:8">49:8</a> TÓa nitko sebe ne može otkupit' ni za se dati Bogu otkupninu:</p> 
 <p><a name="an_49:9">49:9</a> životu je cijena previsoka, i nikada je neće platiti</p> 
 <p><a name="an_49:10">49:10</a> tko želi živjeti dovijeka i ne vidjeti jamu grobnu.</p> 
 <p><a name="an_49:11">49:11</a> Jer, i mudri umiru, pogiba i luđak i bezumnik: bogatstvo svoje ostavlja drugima.</p> 
 <p><a name="an_49:12">49:12</a> Grobovi im kuće zasvagda, stanovi njihovi od koljena do koljena, sve ako se zemlje nazivale imenima njihovim.</p> 
 <p><a name="an_49:13">49:13</a> Čovjek koji nerazumno živi sličan je stoci koja ugiba.</p> 
 <p><a name="an_49:14">49:14</a> Takav je put onih koji se ludo uzdaju, to je konac onih koji uživaju u sreći:</p> 
 <p><a name="an_49:15">49:15</a> Poput stada redaju se u Podzemlju, smrt im je pastir, a dobri njima vladaju. Njihova će lika brzo nestati, Podzemlje će im biti postojbina.</p> 
 <p><a name="an_49:16">49:16</a> A moju će dušu Bog ugrabiti Podzemlju iz pandža i milostivo me primiti.</p> 
 <p><a name="an_49:17">49:17</a> Ne boj se ako se tko obogati i ako se poveća blago doma njegova:</p> 
 <p><a name="an_49:18">49:18</a> kad umre, ništa neće ponijeti sa sobom, i blago njegovo neće s njime sići.</p> 
 <p><a name="an_49:19">49:19</a> Ako se u životu držao sretnim - "Govorit će se da ti je dobro bilo!" -</p> 
 <p><a name="an_49:20">49:20</a> i on će doći u skup otaca svojih, gdje svjetlosti više vidjeti neće.</p> 
 <p><a name="an_49:21">49:21</a> Čovjek koji nerazumno živi sličan je stoci koja ugiba.</p> 
 <p><a name="an_50:1">50:1</a> Psalam.  Asafov.  Bog nad bogovima, Jahve, govori i zove zemlju od izlaza sunčeva do zalaza.</p> 
 <p><a name="an_50:2">50:2</a> Sa Siona predivnog Bog zablista:</p> 
 <p><a name="an_50:3">50:3</a> Bog naš dolazi i ne šuti. Pred njim ide oganj što proždire, oko njega silna bjesni oluja.</p> 
 <p><a name="an_50:4">50:4</a> On zove nebesa odozgo i zemlju da sudi narodu svojemu:</p> 
 <p><a name="an_50:5">50:5</a> "Saberite mi sve pobožnike koji žrtvom Savez sa mnom sklopiše!"</p> 
 <p><a name="an_50:6">50:6</a> Nebesa objavljuju pravednost njegovu: on je Bog sudac!</p> 
 <p><a name="an_50:7">50:7</a> "Slušaj, narode moj, ja ću govoriti, o Izraele, svjedočit ću protiv tebe: ja, Bog - Bog tvoj!</p> 
 <p><a name="an_50:8">50:8</a> Ne korim te zbog žrtava tvojih - paljenice su tvoje svagda preda mnom.</p> 
 <p><a name="an_50:9">50:9</a> Neću od doma tvog' uzet junca, ni jaraca iz tvojih torova:</p> 
 <p><a name="an_50:10">50:10</a> tÓa moje su sve životinje šumske, tisuće zvjeradi u gorama mojim.</p> 
 <p><a name="an_50:11">50:11</a> Znam sve ptice nebeske, moje je sve što se miče u poljima.</p> 
 <p><a name="an_50:12">50:12</a> Kad bih ogladnio, ne bih ti rekao, jer moja je zemlja i sve što je ispunja.</p> 
 <p><a name="an_50:13">50:13</a> Zar da ja jedem meso bikova ili da pijem krv jaraca?</p> 
 <p><a name="an_50:14">50:14</a> Prinesi Bogu žrtvu zahvalnu, ispuni Višnjemu zavjete svoje!</p> 
 <p><a name="an_50:15">50:15</a> I zazovi me u dan tjeskobe: oslobodit ću te, a ti ćeš me slaviti."</p> 
 <p><a name="an_50:16">50:16</a> A grešniku Bog progovara: "Što tumačiš naredbe moje, što mećeš u usta Savez moj?</p> 
 <p><a name="an_50:17">50:17</a> Ti, komu stega ne prija, te riječi moje iza leđa bacaš?</p> 
 <p><a name="an_50:18">50:18</a> Kad tata vidiš, s njime se bratimiš i družiš se s preljubnicima.</p> 
 <p><a name="an_50:19">50:19</a> Svoja si usta predao pakosti, a jezik ti plete prijevare.</p> 
 <p><a name="an_50:20">50:20</a> U društvu na brata govoriš i kaljaš sina matere svoje.</p> 
 <p><a name="an_50:21">50:21</a> Sve si to činio, a ja da šutim? Zar misliš da sam ja tebi sličan? Pokarat ću te i stavit ću ti sve to pred oči."</p> 
 <p><a name="an_50:22">50:22</a> Shvatite ovo svi vi koji Boga zaboraviste, da vas ne pograbim i nitko vas spasiti neće.</p> 
 <p><a name="an_50:23">50:23</a> Pravo me štuje onaj koji prinosi žrtvu zahvalnu: i onomu koji hodi stazama pravim - njemu ću pokazati spasenje svoje.</p> 
 <p><a name="an_51:1">51:1</a> Zborovođi. Psalam. Davidov. Kad je k Davidu došao prorok Natan poslije njegova grijeha </p> 
 <p><a name="an_51:2">51:2</a> Smiluj mi se, Bože, po milosrđu svome, po velikom smilovanju izbriši moje bezakonje!</p> 
 <p><a name="an_51:3">51:3</a> Operi me svega od moje krivice, od grijeha me mojeg očisti!</p> 
 <p><a name="an_51:4">51:4</a> Bezakonje svoje priznajem, grijeh je moj svagda preda mnom.</p> 
 <p><a name="an_51:5">51:5</a> Tebi, samom tebi ja sam zgriješio i učinio što je zlo pred tobom: pravedan ćeš biti kad progovoriš, bez prijekora kada presudiš.</p> 
 <p><a name="an_51:6">51:6</a> Evo, grešan sam već rođen, u grijehu me zače majka moja.</p> 
 <p><a name="an_51:7">51:7</a> Evo, ti ljubiš srce iskreno, u dubini duše učiš me mudrosti.</p> 
 <p><a name="an_51:8">51:8</a> Poškropi me izopom da se očistim, operi me, i bit ću bjelji od snijega!</p> 
 <p><a name="an_51:9">51:9</a> Objavi mi radost i veselje, nek' se obraduju kosti satrvene!</p> 
 <p><a name="an_51:10">51:10</a> Odvrati lice od grijeha mojih, izbriši svu moju krivicu!</p> 
 <p><a name="an_51:11">51:11</a> Čisto srce stvori mi, Bože, i duh postojan obnovi u meni!</p> 
 <p><a name="an_51:12">51:12</a> Ne odbaci me od lica svojega i svoga svetog duha ne uzmi od mene!</p> 
 <p><a name="an_51:13">51:13</a> Vrati mi radost svoga spasenja i učvrsti me duhom spremnim!</p> 
 <p><a name="an_51:14">51:14</a> Učit ću bezakonike tvojim stazama, i grešnici tebi će se obraćati.</p> 
 <p><a name="an_51:15">51:15</a> Oslobodi me od krvi prolivene, Bože, Bože spasitelju moj! Nek' mi jezik kliče pravednosti tvojoj!</p> 
 <p><a name="an_51:16">51:16</a> Otvori, Gospodine, usne moje, i usta će moja naviještati hvalu tvoju.</p> 
 <p><a name="an_51:17">51:17</a> Žrtve ti se ne mile, kad bih dao paljenicu, ti je ne bi primio.</p> 
 <p><a name="an_51:18">51:18</a> Žrtva Bogu duh je raskajan, srce raskajano, ponizno, Bože, nećeš prezreti.</p> 
 <p><a name="an_51:19">51:19</a> U svojoj dobroti milostiv budi Sionu i opet sagradi jeruzalemske zidine!</p> 
 <p><a name="an_51:20">51:20</a> Tada će ti biti mile žrtve pravedne i tad će se prinosit' teoci na žrtveniku tvojemu.</p> 
 <p><a name="an_52:1">52:1</a> Zborovođi.  Poučna pjesma. Davidova. Kad je Edomac Doeg Šaulu javio: "David je ušao u kuću Abimelekovu.</p> 
 <p><a name="an_52:2">52:2</a> Što se to hvališ pakošću, silniče nesmiljeni?</p> 
 <p><a name="an_52:3">52:3</a> Neprestano snuješ o propasti, jezik ti je britva nabrušena, spletkaru!</p> 
 <p><a name="an_52:4">52:4</a> Zlo voliš više nego dobro, i laž više nego pravednost!</p> 
 <p><a name="an_52:5">52:5</a> Mili su ti pogubni govori, lažljivi jeziče!</p> 
 <p><a name="an_52:6">52:6</a> Bog će te zato satrti, zauvijek te ukloniti; iščupat će te iz tvog šatora, iskorijeniti iz zemlje živih.</p> 
 <p><a name="an_52:7">52:7</a> Pravednici će gledati s užasom i njemu se smijati:</p> 
 <p><a name="an_52:8">52:8</a> "Gle čovjeka koji ne uze Boga za svoju zaštitu, već se uzdao u veliko bogatstvo i osilio u svojim zločinima!"</p> 
 <p><a name="an_52:9">52:9</a> A ja, k'o zelena maslina u Domu Božjem, uzdam se u Božju dobrotu dovijeka.</p> 
 <p><a name="an_52:10">52:10</a> Hvalit ću te svagda što si to učinio i slavit ću tvoje ime, jer je dobrostivo, pred licem tvojih pobožnika.</p> 
 <p><a name="an_53:1">53:1</a> Zborovođi. Prema napjevu "Bolest". Poučna pjesma. Davidova.</p> 
 <p><a name="an_53:2">53:2</a> Bezumnik reče u srcu: "Nema Boga!" Pokvareni rade gadosti; nitko da čini dobro.</p> 
 <p><a name="an_53:3">53:3</a> Bog s nebesa gleda na sinove ljudske da vidi ima li tko razuman Boga da traži.</p> 
 <p><a name="an_53:4">53:4</a> No svi skrenuše zajedno, svi se pokvariše: nitko da čini dobro - nikoga nema.</p> 
 <p><a name="an_53:5">53:5</a> Neće li se urazumiti svi što čine bezakonje, koji proždiru narod moj kao da jedu kruh? Boga oni ne zazivlju:</p> 
 <p><a name="an_53:6">53:6</a> od straha će drhtat' gdje straha i nema jer Bog će rasuti kosti onih koji tebe opsjedaju, bit će posramljeni jer će ih Bog odbaciti.</p> 
 <p><a name="an_53:7">53:7</a> O, neka dođe sa Siona spas Izraelu! Kad Bog promijeni udes naroda svoga, klicat će Jakov, radovat' se Izrael.</p> 
 <p><a name="an_54:1">54:1</a> Zborovođi. Uza žičana glazbala. Poučna pjesma. Davidova. Kad su Zifijci došli k Šaulu govoreći: "David se kod nas </p> 
 <p><a name="an_54:2">54:2</a> Spasi me, Bože, svojim imenom i jakošću svojom izbori mi pravdu!</p> 
 <p><a name="an_54:3">54:3</a> Poslušaj, Bože, moju molitvu i usliši riječi usta mojih!</p> 
 <p><a name="an_54:4">54:4</a> Oholice ustadoše na me i moj život traže silnici: na Boga se ne osvrću.</p> 
 <p><a name="an_54:5">54:5</a> Evo, Bog mi pomaže, Gospodin krijepi život moj.</p> 
 <p><a name="an_54:6">54:6</a> Okreni nesreću na dušmane moje, zatri ih u vjernosti svojoj.</p> 
 <p><a name="an_54:7">54:7</a> Od srca rado ću ti žrtvovati, slavit ću ti ime, Jahve, jer je dobrostivo,</p> 
 <p><a name="an_54:8">54:8</a> jer ti me izbavi iz svake nevolje, i oko moje vidje postiđene moje dušmane.</p> 
 <p><a name="an_55:1">55:1</a> Zborovođi. Uza žičana glazbala. Poučna pjesma. Davidova.</p> 
 <p><a name="an_55:2">55:2</a> Počuj mi, Bože, molitvu, ne krij se molbi mojoj:</p> 
 <p><a name="an_55:3">55:3</a> obazri se na me i usliši me! Mučim se u svojoj tjeskobi,</p> 
 <p><a name="an_55:4">55:4</a> zbuni me vika dušmanska i tlačenje grešničko. Navališe na me nesrećom, bijesno me progone.</p> 
 <p><a name="an_55:5">55:5</a> Srce mi je ustreptalo i strah me samrtni spopade.</p> 
 <p><a name="an_55:6">55:6</a> Užas me i trepet hvata, groza me obuze.</p> 
 <p><a name="an_55:7">55:7</a> Zavapih: "O, da su mi krila golubinja, odletio bih da otpočinem!</p> 
 <p><a name="an_55:8">55:8</a> Daleko, daleko bih letio, u pustinji se nastanio;</p> 
 <p><a name="an_55:9">55:9</a> brzo bih si potražio sklonište od bijesne oluje i vihora."</p> 
 <p><a name="an_55:10">55:10</a> Smeti ih, Gospode, podvoji im jezike, jer nasilje i svađu vidim u gradu;</p> 
 <p><a name="an_55:11">55:11</a> danju i noću zidinama kruže; bezakonja su i nevolje u njemu.</p> 
 <p><a name="an_55:12">55:12</a> Usred njega zasjede, s ulica mu nepravda i podlost ne odlaze.</p> 
 <p><a name="an_55:13">55:13</a> Da me pogrdio dušmanin, bio bih podnio; da se digao na me koji me mrzi, pred njim bih se sakrio.</p> 
 <p><a name="an_55:14">55:14</a> Ali ti, ti si to bio, meni jednak, prijatelj moj, moj pouzdanik</p> 
 <p><a name="an_55:15">55:15</a> s kojim sam slatko drugovao i složno hodismo u Domu Božjemu.</p> 
 <p><a name="an_55:16">55:16</a> Smrt neka ih zaskoči, živi nek' siđu u Podzemlje jer im je pakost u stanu i srcu.</p> 
 <p><a name="an_55:17">55:17</a> A ja ću Boga prizvati, i Jahve će me spasiti.</p> 
 <p><a name="an_55:18">55:18</a> Večerom, jutrom i o podne tužan ću jecati, i on će čuti vapaj moj.</p> 
 <p><a name="an_55:19">55:19</a> Dat će mi mira od onih koji me progone: jer mnogi su protiv mene.</p> 
 <p><a name="an_55:20">55:20</a> Bog će čuti i njih poniziti, Onaj koji kraljuje odvijeka, jer se ne popravljaju, Boga se ne boje.</p> 
 <p><a name="an_55:21">55:21</a> Podižu ruke na prijatelje, savez svoj oskvrnjuju.</p> 
 <p><a name="an_55:22">55:22</a> Usta su im glađa od maslaca, a srce ratoborno; riječi blaže od ulja, a oni - isukani mačevi.</p> 
 <p><a name="an_55:23">55:23</a> Povjeri Jahvi svu svoju brigu, i on će te pokrijepiti: neće dati da ikada posrne pravednik.</p> 
 <p><a name="an_55:24">55:24</a> A njih ti, o Bože, strmoglavi u jamu grobnu! Krvoloci i varalice ni polovicu dana neće doživjeti! A ja se u tebe uzdam!</p> 
 <p><a name="an_56:1">56:1</a> Zborovođi. Prema napjevu "Golubica nijema u daljini". Davidov. Miktam. Kad su ga u Gatu uhitili Filistejci.</p> 
 <p><a name="an_56:2">56:2</a> Smiluj mi se, moj Bože, jer me dušmanin hoće zgaziti, napadač me moj neprestano tlači.</p> 
 <p><a name="an_56:3">56:3</a> Dušmani moji nasrću na me povazdan, mnogo ih je koji se na me obaraju. Svevišnji, </p> 
 <p><a name="an_56:4">56:4</a> kad me strah spopadne, u te ću se uzdati.</p> 
 <p><a name="an_56:5">56:5</a> Božje obećanje slavim, u Boga ja se uzdam i neću se bojati: što mi može učiniti smrtnik?</p> 
 <p><a name="an_56:6">56:6</a> Od jutra do večeri obružuju me, svi naumi njihovi meni su na zlo.</p> 
 <p><a name="an_56:7">56:7</a> Sastaju se i vrebaju, paze mi na korake, o glavi mi rade.</p> 
 <p><a name="an_56:8">56:8</a> Plati im prema bezakonju, u gnjevu, o Bože, obori pogane!</p> 
 <p><a name="an_56:9">56:9</a> Ti izbroji dane mog progonstva, sabrao si suze moje u mijehu svom. Nije li sve zapisano u knjizi tvojoj?</p> 
 <p><a name="an_56:10">56:10</a> Moji će dušmani uzmaknuti čim te zazovem. Ovo sigurno znam: Bog je za mene!</p> 
 <p><a name="an_56:11">56:11</a> Božje obećanje slavim,</p> 
 <p><a name="an_56:12">56:12</a> u Jahvu se uzdam i neću se bojati: što mi može učiniti čovjek?</p> 
 <p><a name="an_56:13">56:13</a> Vežu me zavjeti koje učinih tebi, o Bože: prinijet ću ti žrtve zahvalne</p> 
 <p><a name="an_56:14">56:14</a> jer si mi dušu od smrti spasio. Ti si očuvao noge moje od pada, da pred Bogom hodim u svjetlosti živih.</p> 
 <p><a name="an_57:1">57:1</a> Zborovođi. Po napjevu "Ne pogubi!" Davidov. Miktam. Kad je ispred Šaula pobjegao u pećinu.</p> 
 <p><a name="an_57:2">57:2</a> Smiluj mi se, Bože, o smiluj se meni jer mi se duša utječe tebi! U sjenu tvojih krila zaklanjam se dok pogibao ne mine.</p> 
 <p><a name="an_57:3">57:3</a> Vapijem Bogu višnjemu, Bogu koji mi čini dobro.</p> 
 <p><a name="an_57:4">57:4</a> Nek' pošalje s nebesa i spasi me, nek' postidi one što me progone: neka Bog pošalje dobrotu svoju i vjernost!</p> 
 <p><a name="an_57:5">57:5</a> Ležim usred lavova koji proždiru ljudske sinove. Zubi su im koplja i strijele, a jezik im mač je naoštren.</p> 
 <p><a name="an_57:6">57:6</a> Uzvisi se, Bože, nad nebesa, slava tvoja nek' je nad svom zemljom!</p> 
 <p><a name="an_57:7">57:7</a> Mrežu namjestiše stopama mojim, stisnuše dušu moju; iskopaše preda mnom jamu: sami nek' u nju padnu!</p> 
 <p><a name="an_57:8">57:8</a> Postojano je srce moje, Bože, postojano je srce moje; pjevat ću i svirati.</p> 
 <p><a name="an_57:9">57:9</a> Probudi se, dušo moja! Probudi se, harfo i citaro! Probudit ću zoru jutarnju.</p> 
 <p><a name="an_57:10">57:10</a> Hvalit ću te, Gospode, među narodima, među pucima pjevat ću tebi:</p> 
 <p><a name="an_57:11">57:11</a> jer do neba je dobrota tvoja, do oblaka vjernost tvoja.</p> 
 <p><a name="an_57:12">57:12</a> Uzvisi se, Bože, nad nebesa, slava tvoja nek' je nad svom zemljom!</p> 
 <p><a name="an_58:1">58:1</a> Zborovođi. Po napjevu "Ne pogubi!" Davidov. Miktam.</p> 
 <p><a name="an_58:2">58:2</a> Zar doista krojite pravdu, vi moćni, zar sudite pravo, sinovi ljudski?</p> 
 <p><a name="an_58:3">58:3</a> Ne, već bezakonje smišljeno činite, po zemlji vam ruke dijele nepravde.</p> 
 <p><a name="an_58:4">58:4</a> Na krivu su putu bezbošci od krila majčina, na krivu su putu lašci od utrobe.</p> 
 <p><a name="an_58:5">58:5</a> U njima je otrov kao u zmije, kao u ljutice što uši začepljuje</p> 
 <p><a name="an_58:6">58:6</a> da glas čarobnjakov ne čuje ni glas bajača vješta bajanju.</p> 
 <p><a name="an_58:7">58:7</a> O Bože, polomi im zube u ustima; razbij, o Jahve, čeljusti lavićima!</p> 
 <p><a name="an_58:8">58:8</a> K'o vode što hitro otječu neka se razliju, k'o zgažena trava neka se osuše.</p> 
 <p><a name="an_58:9">58:9</a> Nek' budu k'o puž koji se pužuć' rastoči, k'o pometnut plot nek' sunca ne vide.</p> 
 <p><a name="an_58:10">58:10</a> Prije nego vam kotlovi trnje osjete, dok je zeleno, neka ga vihor odnese.</p> 
 <p><a name="an_58:11">58:11</a> Radostan će biti pravednik kad ugleda odmazdu, noge će prati u krvi zlotvora.</p> 
 <p><a name="an_58:12">58:12</a> I reći će ljudi: "Pravednik plod svoj ima! Još ima Boga da sudi na zemlji!"</p> 
 <p><a name="an_59:1">59:1</a> Zborovođi. Po napjevu "Ne pogubi!" Davidov. Miktam. Kad je Šaul opkolio kuću da ubije Davida.</p> 
 <p><a name="an_59:2">59:2</a> Izbavi me od dušmana, Bože moj, zaštiti me od mojih protivnika!</p> 
 <p><a name="an_59:3">59:3</a> Izbavi me od bezakonika, od krvoloka spasi me!</p> 
 <p><a name="an_59:4">59:4</a> Jer evo: dušu moju vrebaju, na me ustadoše silnici. Nema na meni krivnje, o Jahve, ni grijeha:</p> 
 <p><a name="an_59:5">59:5</a> bez moje krivnje na me nasrću. Probudi se! Dođi mi u pomoć i pogledaj,</p> 
 <p><a name="an_59:6">59:6</a> Jahve, Bože nad Vojskama, Bože Izraelov! Preni se, kazni sve pogane, podlacima nemoj se smilovati!</p> 
 <p><a name="an_59:7">59:7</a> Uvečer se vraćaju, reže poput pasa i trče po gradu.</p> 
 <p><a name="an_59:8">59:8</a> Gle, kako bljuju ustima; kletve su im na usnama i govore: "Tko nas čuje?"</p> 
 <p><a name="an_59:9">59:9</a> No, ti im se smiješ, o Jahve, i rugaš se poganima svima.</p> 
 <p><a name="an_59:10">59:10</a> Jakosti moja, gledat ću na te, jer ti si, Bože, zaštita moja, Bog moj, milosrđe moje.</p> 
 <p><a name="an_59:11">59:11</a> Bog neka mi pohiti u susret, nek' me razveseli nad dušmanima mojim!</p> 
 <p><a name="an_59:12">59:12</a> Pobij ih, Bože, da mi narod ne zavode, zbuni i obori ih jakošću svojom, štite naš, Gospodine.</p> 
 <p><a name="an_59:13">59:13</a> Grijeh je svaka riječ usta njihovih: nek se uhvate u svoju oholost, u kletve i laži što ih govore!</p> 
 <p><a name="an_59:14">59:14</a> Istrijebi ih u gnjevu, istrijebi da nestanu, nek' se zna da Bog vlada u Jakovu i do nakraj zemlje!</p> 
 <p><a name="an_59:15">59:15</a> Uvečer se vraćaju, reže poput pasa i trče po gradu.</p> 
 <p><a name="an_59:16">59:16</a> Nek' lutaju okolo tražeći hranu; i kad se nasite, neka zavijaju.</p> 
 <p><a name="an_59:17">59:17</a> A ja ću opjevati silu tvoju i klicat ću jutrom milosrđu tvome, jer mi ti postade utočište i sklonište u dan nevolje.</p> 
 <p><a name="an_59:18">59:18</a> Jakosti moja, tebi ću pjevati, jer ti si, Bože, zaštita moja, Bog moj, milosrđe moje.</p> 
 <p><a name="an_60:1">60:1</a> Zborovođi. Po napjevu "Ljiljan svjedočanstva". Miktam. Davidov. Kad je David izišao protiv Aram Naharajima i protiv Aram  Sobe i kad je Joab na povratku potukao dvanaest tisuća Edomaca </p> 
 <p><a name="an_60:2">60:2</a> Bože, ti nas ÓodbÄaci i bojne nam redove prÓobi, razjari se, a sad nas opet vrati!</p> 
 <p><a name="an_60:3">60:3</a> Potrese zemlju, rasječe je, zatvori joj usjeline jer se poljuljala.</p> 
 <p><a name="an_60:4">60:4</a> Zlu si kob na svoj narod navalio, napio nas vinom omamnim.</p> 
 <p><a name="an_60:5">60:5</a> Al' si i stijeg dao vjernicima svojim da umaknu luku dušmanskom.</p> 
 <p><a name="an_60:6">60:6</a> Da ti se ljubimci izbave, desnicom pomozi, usliši nas!</p> 
 <p><a name="an_60:7">60:7</a> Bog reče u svom Svetištu: "Šekem ću razdijelit' kličući, dolinu Sukot izmjeriti.</p> 
 <p><a name="an_60:8">60:8</a> Moj je Gilead, moj Manaše, Efrajim mi kaciga, Judeja žezlo moje!</p> 
 <p><a name="an_60:9">60:9</a> Moab je sud iz kojeg se umivam, na Edom ću baciti obuću, nad Filistejcem slavit' pobjedu!"</p> 
 <p><a name="an_60:10">60:10</a> Tko će me dovesti do utvrđena grada, tko će me dovesti do Edoma?</p> 
 <p><a name="an_60:11">60:11</a> Zar nećeš ti, o Bože, što nas odbaci? Zar više nećeš, Bože, s četama našim?</p> 
 <p><a name="an_60:12">60:12</a> Pomozi nam protiv dušmana, jer ljudska je pomoć ništavna!</p> 
 <p><a name="an_60:13">60:13</a> S pomoću Božjom hrabro ćemo se boriti, a on će zgaziti naše dušmane.</p> 
 <p><a name="an_61:1">61:1</a> Zborovođi. Uza žičana glazbala. Davidov. </p> 
 <p><a name="an_61:2">61:2</a> O Bože, vapaj mi poslušaj, budi pomnjiv na molitvu moju!</p> 
 <p><a name="an_61:3">61:3</a> S kraja zemlje vapijem k tebi jer mi srce klonu. Dignut ćeš me na liticu i pokoj mi dati,</p> 
 <p><a name="an_61:4">61:4</a> jer ti si moje sklonište, utvrda čvrsta protiv dušmana.</p> 
 <p><a name="an_61:5">61:5</a> O, da mi je stanovati uvijek u tvom šatoru, da se sklanjat' mogu pod okrilje tvoje!</p> 
 <p><a name="an_61:6">61:6</a> Jer ti, Bože, usliši molbe moje, dade mi baštinu onih što ime ti štuju.</p> 
 <p><a name="an_61:7">61:7</a> Kraljevim danima pridometni danÄa, kroz koljena mnoga nek' mu ljeta traju,</p> 
 <p><a name="an_61:8">61:8</a> nek' pred Bogom uvijek vlada; dobrotu i vjernost pošalji da ga čuvaju!</p> 
 <p><a name="an_61:9">61:9</a> Ovako ću pjevat svagda tvom imenu, dan za danom vršit' zavjete svoje.</p> 
 <p><a name="an_62:1">62:1</a> Zborovođi. Po Jedutunu. Psalam. Davidov.</p> 
 <p><a name="an_62:2">62:2</a> Samo je u Bogu mir, dušo moja, samo je u njemu spasenje.</p> 
 <p><a name="an_62:3">62:3</a> Samo on je moja hrid i spasenje, utvrda moja: neću se pokolebati.</p> 
 <p><a name="an_62:4">62:4</a> Dokle ćete na bijednika nasrtati, obarat' ga svi zajedno, k'o zid ruševan il' ogradu nagnutu?</p> 
 <p><a name="an_62:5">62:5</a> Urotiše se da me s visa mog obore, u laži uživaju; ustima blagoslivlju, a u srcu proklinju.</p> 
 <p><a name="an_62:6">62:6</a> Samo je u Bogu mir, dušo moja, samo je u njemu nada moja.</p> 
 <p><a name="an_62:7">62:7</a> Samo on je moja hrid i spasenje, utvrda moja: neću se pokolebati.</p> 
 <p><a name="an_62:8">62:8</a> U Boga je spasenje moje i slava; Bog mi je hridina silna, utočište.</p> 
 <p><a name="an_62:9">62:9</a> U nj se, narode, uzdaj u svako doba; pred njim srca izlijevajte: Bog je naše utočište!</p> 
 <p><a name="an_62:10">62:10</a> Sinovi su ljudski samo dašak, laž su djeca čovječja: svi da stanu na tezulju, od daha bi lakši bili.</p> 
 <p><a name="an_62:11">62:11</a> U grabež se ne uzdajte nit' se otetim tašto hvalite; umnoži l' se blago, nek' vam srce za nj ne prione.</p> 
 <p><a name="an_62:12">62:12</a> Bog rekao jedno, a ja dvoje čuo:</p> 
 <p><a name="an_62:13">62:13</a> "U Boga je snaga! U tebe je, Gospode, dobrota! Ti uzvraćaš svakom po djelima."</p> 
 <p><a name="an_63:1">63:1</a> Psalam. Davidov. Dok David bijaše u Judejskoj pustinji.</p> 
 <p><a name="an_63:2">63:2</a> O Bože, ti si Bog moj: gorljivo tebe tražim; tebe žeđa duša moja, tebe želi tijelo moje, kao zemlja suha, žedna, bezvodna.</p> 
 <p><a name="an_63:3">63:3</a> U Svetištu sam tebe motrio gledajuć' ti moć i slavu.</p> 
 <p><a name="an_63:4">63:4</a> Ljubav je tvoja bolja od života, moje će te usne slavit'.</p> 
 <p><a name="an_63:5">63:5</a> Tako ću te slavit' za života, u tvoje ću ime ruke dizati.</p> 
 <p><a name="an_63:6">63:6</a> Duša će mi biti kao sala i mrsa sita, hvalit ću te kliktavim ustima.</p> 
 <p><a name="an_63:7">63:7</a> Na postelji se tebe spominjem, u bdjenjima noćnim mislim na tebe.</p> 
 <p><a name="an_63:8">63:8</a> Ti postade meni pomoć, kličem u sjeni krila tvojih.</p> 
 <p><a name="an_63:9">63:9</a> Duša se moja k tebi privija, desnica me tvoja drži.</p> 
 <p><a name="an_63:10">63:10</a> Oni što dušu u propast guraju neka siđu u dubinu zemlje,</p> 
 <p><a name="an_63:11">63:11</a> nek' vlasti mača predani budu, nek' postanu plijen šakalima.</p> 
 <p><a name="an_63:12">63:12</a> A kralj će se radovat' u Bogu, slavit će se tko se kune njime, jer će lašcima biti začepljena usta.</p> 
 <p><a name="an_64:1">64:1</a> Zborovođi.  Psalam. Davidov.</p> 
 <p><a name="an_64:2">64:2</a> Poslušaj, Bože, moje žalbe glas; od strašna dušmanina život mi čuvaj!</p> 
 <p><a name="an_64:3">64:3</a> Štiti me od mnoštva opakih, sakrij od bjesnila zlotvora</p> 
 <p><a name="an_64:4">64:4</a> koji bruse jezike k'o mačeve, otrovne riječi izbacuju kao strijele,</p> 
 <p><a name="an_64:5">64:5</a> da iz potaje rane nedužna, da ga rane iznenada ne bojeć' se ničega.</p> 
 <p><a name="an_64:6">64:6</a> Spremni su na djelo pakosno, snuju kako će kradom zamke staviti i govore: "Tko će nas vidjeti?"</p> 
 <p><a name="an_64:7">64:7</a> Snuju zlodjela, smišljene osnove kriju: pamet i srce čovječje bezdan su duboki.</p> 
 <p><a name="an_64:8">64:8</a> No Bog ih ranjava strijelom, odjednom ih rane prekriju.</p> 
 <p><a name="an_64:9">64:9</a> Vlastiti jezik propast im donosi, kimaju glavom oni što ih vide:</p> 
 <p><a name="an_64:10">64:10</a> svi se boje, Božje djelo slave i misle o onom što on učini.</p> 
 <p><a name="an_64:11">64:11</a> Pravednik se raduje u Jahvi, njemu se utječe, i kliču svim srcem čestiti.</p> 
 <p><a name="an_65:1">65:1</a> Zborovođi.  Psalam. Davidov. Pjesma.</p> 
 <p><a name="an_65:2">65:2</a> Bože, tebi dolikuje hvalospjev sa Sionu, tebi se ispunja zavjet -</p> 
 <p><a name="an_65:3">65:3</a> ti molitve uslišuješ. Svaka pÓut dolazi k tebi</p> 
 <p><a name="an_65:4">65:4</a> pod teretom grijeha. Naši nas prijestupi taru, ti ih pomiruješ.</p> 
 <p><a name="an_65:5">65:5</a> Blažen kog izabra i k sebi uze: on boravi u dvorima tvojim. Daj da se nasitimo dobrima Doma tvoga i svetošću tvoga Hrama.</p> 
 <p><a name="an_65:6">65:6</a> Čudesno nas uslišuješ u pravednosti svojoj, o Bože, spasenje naše, nado svih krajeva svijeta i mora dalekih.</p> 
 <p><a name="an_65:7">65:7</a> Učvršćuješ bregove jakošću svojom silom opasÄan.</p> 
 <p><a name="an_65:8">65:8</a> Krotiš huku mora, huku valova i buku naroda.</p> 
 <p><a name="an_65:9">65:9</a> Oni što žive nakraj svijeta boje se znamenja tvojih; dveri jutra i večeri radošću napunjaš.</p> 
 <p><a name="an_65:10">65:10</a> Ti pÓohodÄi zemlju i ti je nÓatopÄi, ÓobogatÄi nju veoma. Božja se rijeka vodom napuni, ti pripravi ljudima žito. Ovako pripremi zemlju:</p> 
 <p><a name="an_65:11">65:11</a> brazde joj natopi, grude joj poravna; kišom je omekša, usjeve joj blagoslovi.</p> 
 <p><a name="an_65:12">65:12</a> Ti okruni godinu dobrotom svojom, plodnost niče za stopama tvojim.</p> 
 <p><a name="an_65:13">65:13</a> Pustinjski pašnjaci kaplju od obilja, brežuljci se pašu radošću.</p> 
 <p><a name="an_65:14">65:14</a> Njive se kite stadima, doline se pokrivaju žitom: svagdje klicanje, pjesma.</p> 
 <p><a name="an_66:1">66:1</a> Zborovođi.  Pjesma. Psalam.</p> 
 <p><a name="an_66:2">66:2</a> Kliči Bogu, zemljo sva, opjevaj slavu imena njegova, podaj mu hvalu dostojnu.</p> 
 <p><a name="an_66:3">66:3</a> Recite Bogu: "Kako su potresna djela tvoja! Zbog velike sile tvoje dušmani ti laskaju.</p> 
 <p><a name="an_66:4">66:4</a> Sva zemlja nek' ti se klanja i nek' ti pjeva, neka pjeva tvom imenu!"</p> 
 <p><a name="an_66:5">66:5</a> Dođite i gledajte djela Božja: čuda učini među sinovima ljudskim.</p> 
 <p><a name="an_66:6">66:6</a> On pretvori more u zemlju suhu te rijeku pregaziše. Stog' se njemu radujmo!</p> 
 <p><a name="an_66:7">66:7</a> Dovijeka vlada jakošću svojom, oči mu paze na narode da se ne izdignu ljudi buntovni.</p> 
 <p><a name="an_66:8">66:8</a> Blagoslivljajte, narodi, Boga našega, razglašujte hvalu njegovu!</p> 
 <p><a name="an_66:9">66:9</a> Našoj je duši darovao život i ne dade da nam posrne noga.</p> 
 <p><a name="an_66:10">66:10</a> Iskušavao si nas teško, Bože, iskušavao ognjem kao srebro.</p> 
 <p><a name="an_66:11">66:11</a> Pustio si da u zamku padnemo, stisnuo lancima bokove naše.</p> 
 <p><a name="an_66:12">66:12</a> Pustio si da nam zajašu za vrat: prošli smo kroz oganj i vodu, onda si pustio da odahnemo.</p> 
 <p><a name="an_66:13">66:13</a> S paljenicama ću u Dom tvoj ući, zavjete ispuniti pred tobom</p> 
 <p><a name="an_66:14">66:14</a> što ih obećaše usne moje, što ih usta moja u tjeskobi obrekoše.</p> 
 <p><a name="an_66:15">66:15</a> Prinijet ću ti paljenice s kadom ovnova, žrtvovati volove i jarad.</p> 
 <p><a name="an_66:16">66:16</a> Dođite, počujte, koji se Boga bojite, pripovjedit ću što učini duši mojoj!</p> 
 <p><a name="an_66:17">66:17</a> Na svoja sam usta njega zvao, jezikom ga hvalio.</p> 
 <p><a name="an_66:18">66:18</a> Da sam u srcu na zlo mislio, ne bi uslišio Gospod.</p> 
 <p><a name="an_66:19">66:19</a> No Bog me uslišio: obazro se na glas molitve moje.</p> 
 <p><a name="an_66:20">66:20</a> Blagoslovljen Bog koji mi molitvu ne odbi, naklonosti ne odvrati od mene!</p> 
 <p><a name="an_67:1">67:1</a> Zborovođi. Uza žičana glazbala. Psalam. Pjesma.</p> 
 <p><a name="an_67:2">67:2</a> Smilovao nam se Bog i blagoslovio nas, obasjao nas licem svojim,</p> 
 <p><a name="an_67:3">67:3</a> da bi sva zemlja upoznala putove tvoje, svi puci tvoje spasenje!</p> 
 <p><a name="an_67:4">67:4</a> Neka te slave narodi, Bože, svi narodi neka te slave!</p> 
 <p><a name="an_67:5">67:5</a> Nek' se vesele i kliču narodi, jer sudiš pucima pravedno i narode vodiš na zemlji.</p> 
 <p><a name="an_67:6">67:6</a> Neka te slave narodi, Bože, svi narodi neka te slave!</p> 
 <p><a name="an_67:7">67:7</a> Zemlja plodom urodila! Bog nas blagoslovio, Bog naš!</p> 
 <p><a name="an_67:8">67:8</a> Bog nas blagoslovio! Neka ga štuju svi krajevi svjetski!</p> 
 <p><a name="an_68:1">68:1</a> Zborovođi.  Davidov. Psalam. Pjesma.</p> 
 <p><a name="an_68:2">68:2</a> Bog nek' ustane! Razbježali se dušmani njegovi! Svi mrzitelji njegovi pobjegli pred njim!</p> 
 <p><a name="an_68:3">68:3</a> Kao što dim iščezava, i njih neka nestane! Kako se vosak topi na ognju, nek' nestane grešnika pred licem Božjim!</p> 
 <p><a name="an_68:4">68:4</a> Pravedni neka se raduju, neka klikću pred Bogom, neka kliču od radosti.</p> 
 <p><a name="an_68:5">68:5</a> Pjevajte Bogu, slavite mu ime! Poravnajte put onome koji ide pustinjom - kojemu je ime Jahve - i kličite pred njim!</p> 
 <p><a name="an_68:6">68:6</a> Otac sirota, branitelj udovica, Bog je u svom svetom šatoru.</p> 
 <p><a name="an_68:7">68:7</a> Napuštene okućit će Jahve, sužnjima pružit' sretnu slobodu: buntovnici samo ostaše u sažganoj pustinji.</p> 
 <p><a name="an_68:8">68:8</a> Kad si stupao, Bože, pred narodom svojim, dok si prolazio pustinjom,</p> 
 <p><a name="an_68:9">68:9</a> tresla se zemlja, nebo se rosilo pred Bogom, Sinaj drhtao pred Bogom, Bogom Izraela.</p> 
 <p><a name="an_68:10">68:10</a> Blagoslovljen dažd pustio si, Bože, na baštinu svoju, okrijepio je umornu.</p> 
 <p><a name="an_68:11">68:11</a> Stado se tvoje nastani u njoj, u dobroti, Bože, ti je spremi siromahu.</p> 
 <p><a name="an_68:12">68:12</a> Jahve riječ zadaje, veliko je mnoštvo radosnih vjesnika:</p> 
 <p><a name="an_68:13">68:13</a> kraljevi vojska bježe te bježe, domaćice plijen dijele.</p> 
 <p><a name="an_68:14">68:14</a> Dok vi počivaste među stadima, krila golubice zablistaše srebrom, a njeno perje žućkastim zlatom:</p> 
 <p><a name="an_68:15">68:15</a> ondje Svemogući razbijaše kraljeve, a ona poput snijega zablista na Salmonu.</p> 
 <p><a name="an_68:16">68:16</a> Božanska je gora gora bašanska vrletna.</p> 
 <p><a name="an_68:17">68:17</a> Zašto vi, gore vrletne, zavidno gledate na goru gdje se svidje Bogu prebivati? Jahve će na njoj boraviti svagda!</p> 
 <p><a name="an_68:18">68:18</a> Božja su kola bezbrojna, tisuću tisuća: Jahve sa Sinaja u Svetište dolazi!</p> 
 <p><a name="an_68:19">68:19</a> Na visinu uzađe vodeći sužnje, na dar si ljude primio, pa i one što ne žele prebivati kod Boga.</p> 
 <p><a name="an_68:20">68:20</a> Blagoslovljen Jahve dan za danom, nosi nas Bog, naš Spasitelj.</p> 
 <p><a name="an_68:21">68:21</a> Bog naš jest Bog koji spasava, Jahve od smrti izbavlja.</p> 
 <p><a name="an_68:22">68:22</a> Zaista, Bog će satrti glave dušmana svojih, kuštravo tjeme onog što hodi u grijesima.</p> 
 <p><a name="an_68:23">68:23</a> Reče Gospodin: "Iz Bašana ću ih dovesti, dovest ću ih iz dubine mora,</p> 
 <p><a name="an_68:24">68:24</a> da okupaš nogu u krvi, da jezici tvojih pasa imadnu dio od dušmana."</p> 
 <p><a name="an_68:25">68:25</a> Ulazak ti, Bože, gledaju, ulazak moga Boga i Kralja u Svetište:</p> 
 <p><a name="an_68:26">68:26</a> sprijeda pjevači, za njima svirači, u sredini djevojke s bubnjićima.</p> 
 <p><a name="an_68:27">68:27</a> "U svečanim zborovima slavite Boga, slavite Jahvu, sinovi Izraelovi!"</p> 
 <p><a name="an_68:28">68:28</a> Predvodi ih najmlađi, Benjamin, koji ide pred njima, ondje su knezovi Judini sa četama svojim, knezovi Zebulunovi i knezovi Naftalijevi.</p> 
 <p><a name="an_68:29">68:29</a> Pokaži, Bože, silu svoju, silu kojom se, Bože, boriš za nas</p> 
 <p><a name="an_68:30">68:30</a> iz Hrama svojega u Jeruzalemu! Nek' ti kraljevi darove donose!</p> 
 <p><a name="an_68:31">68:31</a> Ukroti neman u trsci, stado bikova s teladi naroda! Neka se prostru pred tobom sa srebrnim žezlima: rasprši narode koji se ratu vesele!</p> 
 <p><a name="an_68:32">68:32</a> Nek' dođu velikani iz Egipta, Etiopija nek' pruži ruke Bogu!</p> 
 <p><a name="an_68:33">68:33</a> Sva kraljevstva svijeta, pjevajte Bogu, slavite Jahvu,</p> 
 <p><a name="an_68:34">68:34</a> koji se vozi po nebu, po nebu iskonskom! Čuj, glasom grmi, glasom svojim silnim:</p> 
 <p><a name="an_68:35">68:35</a> "Priznajte silu Božju!" Nad Izraelom veličanstvo njegovo, u oblacima sila njegova!</p> 
 <p><a name="an_68:36">68:36</a> Strašan je Bog iz svojega Svetišta. Bog Izraelov daje moć i silu narodu svojemu. Blagoslovljen Bog!</p> 
 <p><a name="an_69:1">69:1</a> Zborovođi. Po napjevu "Ljiljani". Davidov. </p> 
 <p><a name="an_69:2">69:2</a> Spasi me, Bože: vode mi dođoše do grla!</p> 
 <p><a name="an_69:3">69:3</a> U duboko blato zapadoh i nemam kamo nogu staviti; u duboku tonem vodu, pokrivaju me valovi.</p> 
 <p><a name="an_69:4">69:4</a> Iznemogoh od vikanja, grlo mi je promuklo, oči mi klonuše Boga mog čekajuć'.</p> 
 <p><a name="an_69:5">69:5</a> Brojniji su od vlasi na glavi mojoj oni koji me mrze nizašto. Tvrđi su od kostiju mojih oni što mi se nepravedno protive: zar mogu vratiti što nisam oteo?</p> 
 <p><a name="an_69:6">69:6</a> Bože, ti znadeš bezumnost moju, moji ti grijesi nisu sakriti.</p> 
 <p><a name="an_69:7">69:7</a> Nek' se ne postide zbog mene koji se u te uzdaju, Gospode, Jahve nad Vojskama! Neka se ne posrame zbog mene koji traže tebe, Bože Izraelov!</p> 
 <p><a name="an_69:8">69:8</a> Jer zbog tebe podnesoh pogrdu, i stid mi pokri lice.</p> 
 <p><a name="an_69:9">69:9</a> Tuđinac postadoh braći i stranac djeci majke svoje.</p> 
 <p><a name="an_69:10">69:10</a> Jer me izjela revnost za Dom tvoj i poruge onih koji se rugaju tebi padoše na me.</p> 
 <p><a name="an_69:11">69:11</a> Dušu sam postom mučio, okrenulo mi se u ruglo.</p> 
 <p><a name="an_69:12">69:12</a> Uzeh kostrijet za haljinu, i postah im igračka.</p> 
 <p><a name="an_69:13">69:13</a> Koji sjede na vratima protiv mene govore, vinopije mi rugalice poju.</p> 
 <p><a name="an_69:14">69:14</a> No tebi se molim, Jahve, u vrijeme milosti, Bože; po velikoj dobroti svojoj ti me usliši po svojoj vjernoj pomoći!</p> 
 <p><a name="an_69:15">69:15</a> Izvuci me iz blata da ne potonem, od onih koji me mrze izbavi me - iz voda dubokih.</p> 
 <p><a name="an_69:16">69:16</a> Nek' me ne pokriju valovi, nek' me ne proguta dubina, nek' bezdan ne zatvori usta nada mnom!</p> 
 <p><a name="an_69:17">69:17</a> Usliši me, Jahve, jer je dobrostiva milost tvoja, po velikom milosrđu pogledaj na me!</p> 
 <p><a name="an_69:18">69:18</a> Ne sakrivaj lica pred slugom svojim; jer sam u stisci, usliši me brzo!</p> 
 <p><a name="an_69:19">69:19</a> Približi se duši mojoj i spasi je; zbog dušmana mojih oslobodi me!</p> 
 <p><a name="an_69:20">69:20</a> Ti mi znadeš porugu, stid i sramotu, pred tvojim su očima svi koji me muče.</p> 
 <p><a name="an_69:21">69:21</a> Ruganje mi slomilo srce i klonuh; čekao sam da se tko sažali nada mnom, ali ga ne bi; i da me tko utješi, ali ga ne nađoh.</p> 
 <p><a name="an_69:22">69:22</a> U jelo mi žuči umiješaše, u mojoj me žeđi octom napojiše.</p> 
 <p><a name="an_69:23">69:23</a> Nek' im stol bude zamka, a žrtvene gozbe stupica!</p> 
 <p><a name="an_69:24">69:24</a> Nek' im potamne oči da ne vide, nek' im bokovi zasvagda oslabe!</p> 
 <p><a name="an_69:25">69:25</a> Izlij na njih ljutinu, žar tvoga gnjeva nek' ih zahvati!</p> 
 <p><a name="an_69:26">69:26</a> Njihova kuća nek' opusti, u njihovu šatoru nek' nitko ne stanuje!</p> 
 <p><a name="an_69:27">69:27</a> Jer su progonili koga ti pokara, bol povećaše onomu koga ti rani.</p> 
 <p><a name="an_69:28">69:28</a> Na njihovu krivnju krivnju još dodaj, ne opravdali se pred tobom!</p> 
 <p><a name="an_69:29">69:29</a> Nek' budu izbrisani iz knjige živih, među pravednike neka se ne broje!</p> 
 <p><a name="an_69:30">69:30</a> A ja sam jadnik i bolnik - nek' me štiti tvoja pomoć, o Bože!</p> 
 <p><a name="an_69:31">69:31</a> Božje ću ime hvaliti popijevkom, hvalit ću ga zahvalnicom.</p> 
 <p><a name="an_69:32">69:32</a> Bit će to milije Jahvi no bik žrtveni, milije nego junac s papcima i rozima.</p> 
 <p><a name="an_69:33">69:33</a> Gledajte, ubogi, i radujte se, nek' vam oživi srce, svima koji Boga tražite.</p> 
 <p><a name="an_69:34">69:34</a> Jer siromahe Jahve čuje, on ne prezire sužanja svojih.</p> 
 <p><a name="an_69:35">69:35</a> Neka ga hvale nebesa i zemlja, mora i sve što se u njima miče.</p> 
 <p><a name="an_69:36">69:36</a> Jer Bog će spasiti Sion - on će sagradit' gradove Judine - tu će oni stanovat', imati baštinu.</p> 
 <p><a name="an_69:37">69:37</a> Baštinit će ga potomci slugu njegovih; prebivat će u njemu oni što ljube ime Božje.</p> 
 <p><a name="an_70:1">70:1</a> Zborovođi.  Davidov. Za spomen.</p> 
 <p><a name="an_70:2">70:2</a> O Bože, spasi me, Jahve, u pomoć mi pohitaj!</p> 
 <p><a name="an_70:3">70:3</a> Nek' se postide i smetu svi koji mi o glavi rade! Nek' odstupe i nek' se posrame koji se nesreći mojoj raduju!</p> 
 <p><a name="an_70:4">70:4</a> Nek' uzmaknu u sramoti svojoj koji zlurado na me grohoću!</p> 
 <p><a name="an_70:5">70:5</a> Neka kliču i nek' se vesele u tebi svi koji tebe traže! Neka govore svagda: "Velik je Bog!" svi koji spasenje tvoje ljube!</p> 
 <p><a name="an_70:6">70:6</a> A bijedan sam ja i nevoljan, o Bože, u pomoć mi pohitaj! Ti si pomoć moja i spasitelj; Jahve, ne kasni!</p> 
 <p><a name="an_71:1">71:1</a> Tebi si, Jahve, utječem, ne daj da se ikada postidim!</p> 
 <p><a name="an_71:2">71:2</a> U pravdi me svojoj spasi i izbavi, prikloni uho k meni i spasi me!</p> 
 <p><a name="an_71:3">71:3</a> Budi mi hrid utočišta i čvrsta utvrda spasenja: jer ti si stijena i utvrda moja.</p> 
 <p><a name="an_71:4">71:4</a> Bože moj, istrgni me iz ruke zlotvora, iz šake silnika i tlačitelja:</p> 
 <p><a name="an_71:5">71:5</a> jer ti si, o Gospode, ufanje moje, Jahve, uzdanje od moje mladosti!</p> 
 <p><a name="an_71:6">71:6</a> Na te se oslanjam od utrobe; ti si mi zaštitnik od majčina krila: u te se svagda uzdam.</p> 
 <p><a name="an_71:7">71:7</a> Mnogima postadoh čudo, jer ti si mi bio silna pomoć.</p> 
 <p><a name="an_71:8">71:8</a> Usta mi bijahu puna tvoje hvale, slaviše te svaki dan!</p> 
 <p><a name="an_71:9">71:9</a> Ne zabaci me u starosti: kad mi malakšu sile, ne zapusti me!</p> 
 <p><a name="an_71:10">71:10</a> Jer govore o meni moji dušmani, i koji me vrebaju složno se svjetuju:</p> 
 <p><a name="an_71:11">71:11</a> "Bog ga je napustio; progonite ga i uhvatite jer nema tko da ga spasi!"</p> 
 <p><a name="an_71:12">71:12</a> O Bože, ne stoj daleko od mene, Bože moj, pohitaj mi u pomoć!</p> 
 <p><a name="an_71:13">71:13</a> Neka se postide i propadnu koji traže moj život; nek' se sramotom i stidom pokriju koji mi žele nesreću!</p> 
 <p><a name="an_71:14">71:14</a> A ja ću se uvijek uzdati, iz dana u dan hvaleć' te sve više.</p> 
 <p><a name="an_71:15">71:15</a> Ustima ću naviještati pravednost tvoju, povazdan pomoć tvoju: jer im ne znam broja.</p> 
 <p><a name="an_71:16">71:16</a> Kazivat ću silu Jahvinu, Gospode, slavit ću samo tvoju pravednost.</p> 
 <p><a name="an_71:17">71:17</a> Bože, ti mi bijaše učitelj od mladosti moje, i sve do sada naviještam čudesa tvoja.</p> 
 <p><a name="an_71:18">71:18</a> Ni u starosti, kad posijedim, Bože, ne zapusti me, da kazujem mišicu tvoju naraštaju novom i svima budućima silu tvoju,</p> 
 <p><a name="an_71:19">71:19</a> i pravednost tvoju, Bože, koja seže do neba, kojom učini velika djela. Bože, tko je kao ti!</p> 
 <p><a name="an_71:20">71:20</a> Trpljenja mnoga i velika bacio si na me: ali ti ćeš me opet oživiti i opet me podići iz dubine zemlje.</p> 
 <p><a name="an_71:21">71:21</a> Povećaj dostojanstvo moje i opet me utješi:</p> 
 <p><a name="an_71:22">71:22</a> A ja ću uz harfu slaviti tvoju vjernost, o Bože, svirat ću ti u citaru, Sveče Izraelov!</p> 
 <p><a name="an_71:23">71:23</a> Moje će usne klicati pjevajuć' tebi i moja duša koju si spasio.</p> 
 <p><a name="an_71:24">71:24</a> I moj će jezik svagda slaviti pravdu tvoju, jer su postiđeni i posramljeni oni što traže moju nesreću.</p> 
 <p><a name="an_72:1">72:1</a> Salomonov.  Bože, sud svoj daj kralju i svoju pravdu sinu kraljevu.</p> 
 <p><a name="an_72:2">72:2</a> Nek' puku tvojem sudi pravedno, siromasima po pravici!</p> 
 <p><a name="an_72:3">72:3</a> Nek' bregovi narodu urode mirom, a brežuljci pravdom.</p> 
 <p><a name="an_72:4">72:4</a> Sudit će pravo ubogim pučanima, djeci siromaha donijet će spasenje, a tlačitelja on će smrviti.</p> 
 <p><a name="an_72:5">72:5</a> I živjet će dugo kao sunce i kao mjesec u sva pokoljenja.</p> 
 <p><a name="an_72:6">72:6</a> Sići će kao rosa na travu, kao kiša što natapa zemlju!</p> 
 <p><a name="an_72:7">72:7</a> U danima njegovim cvjetat će pravda i mir velik - sve dok bude mjeseca.</p> 
 <p><a name="an_72:8">72:8</a> I vladat će od mora do mora i od Rijeke do granica svijeta.</p> 
 <p><a name="an_72:9">72:9</a> Dušmani će njegovi preda nj kleknuti i protivnici lizati prašinu.</p> 
 <p><a name="an_72:10">72:10</a> Kraljevi Taršiša i otoka nosit će dare, vladari od Arabije i Sabe danak donositi.</p> 
 <p><a name="an_72:11">72:11</a> Klanjat će mu se svi vladari, svi će mu narodi služiti.</p> 
 <p><a name="an_72:12">72:12</a> On će spasiti siromaha koji uzdiše, nevoljnika koji pomoćnika nema;</p> 
 <p><a name="an_72:13">72:13</a> smilovat će se ubogu i siromahu i spasit će život nevoljniku:</p> 
 <p><a name="an_72:14">72:14</a> oslobodit će ih nepravde i nasilja, jer je dragocjena u njegovim očima krv njihova.</p> 
 <p><a name="an_72:15">72:15</a> Stog' neka živi! Neka ga daruju zlatom iz Arabije, nek' mole za njega svagda i neka ga blagoslivljaju!</p> 
 <p><a name="an_72:16">72:16</a> Nek' bude izobila žita u zemlji, po vrhuncima klasje neka šušti k'o Libanon! I cvjetali stanovnici gradova kao trava na livadi.</p> 
 <p><a name="an_72:17">72:17</a> Bilo ime njegovo blagoslovljeno dovijeka! Dok je sunca, živjelo mu ime! Njim se blagoslivljala sva plemena zemlje, svi narodi nazivali blaženima!</p> 
 <p><a name="an_72:18">72:18</a> Blagoslovljen Jahve, Bog Izraelov, koji jedini tvori čudesa!</p> 
 <p><a name="an_72:19">72:19</a> I blagoslovljeno slavno mu ime dovijeka! Sva se zemlja napunila slave njegove! Tako neka bude. Amen!</p> 
 <p><a name="an_72:20">72:20</a> Time se završavaju molitve Jišajeva sina Davida.</p> 
 <p><a name="an_73:1">73:1</a> Psalam.  Asafov  Kako je dobar Bog čestitima, Bog onima koji su čista srca!</p> 
 <p><a name="an_73:2">73:2</a> A meni umalo noge ne posrnuše, zamalo koraci ne okliznuše,</p> 
 <p><a name="an_73:3">73:3</a> jer zločincima zavidjeh motreći sreću grešnika.</p> 
 <p><a name="an_73:4">73:4</a> Nikakvu patnju ne snose, pretilo je tijelo njihovo.</p> 
 <p><a name="an_73:5">73:5</a> Ne žive u mukama smrtnika, ljudske ih nevolje ne biju.</p> 
 <p><a name="an_73:6">73:6</a> Stoga je oholost ogrlica vratu njihovu, a nasilje haljina koja ih pokriva.</p> 
 <p><a name="an_73:7">73:7</a> Iz pretila srca izlazi opakost njihova, srca im se prelijevaju ispraznim tlapnjama.</p> 
 <p><a name="an_73:8">73:8</a> Podsmjehuju se i zlobno govore, nasiljem prijete odozgo.</p> 
 <p><a name="an_73:9">73:9</a> Ustima na nebo nasrću, a jezik se njihov obara na zemlju.</p> 
 <p><a name="an_73:10">73:10</a> Zato moj narod za njima leti i srče obilne vode</p> 
 <p><a name="an_73:11">73:11</a> pa veli: "Kako da dozna Bog? Spoznaje li Svevišnji?"</p> 
 <p><a name="an_73:12">73:12</a> Eto, takvi su grešnici: uvijek spokojni, bogatstvo zgrću.</p> 
 <p><a name="an_73:13">73:13</a> Jesam li, dakle, samo ja uzalud čuvao srce čisto i u nedužnosti prao ruke</p> 
 <p><a name="an_73:14">73:14</a> kad sam primao udarce svaki dan i kaznu jutro za jutrom?</p> 
 <p><a name="an_73:15">73:15</a> Da sam kazao: "Govorit ću kao i oni", izdao bih rod sinova tvojih.</p> 
 <p><a name="an_73:16">73:16</a> Promišljah tada da bih spoznao: al' mi se učini mučno u očima mojim</p> 
 <p><a name="an_73:17">73:17</a> sve dok ne nađoh ulaz u Božje svetinje pa prozreh kakav im je svršetak.</p> 
 <p><a name="an_73:18">73:18</a> Zaista, na klizavu stazu ti ih postavljaš, u propast ih obaraš.</p> 
 <p><a name="an_73:19">73:19</a> Kako učas propadoše, nestaše, užas ih izjede!</p> 
 <p><a name="an_73:20">73:20</a> Kao što čovjek prezire san kad se probudi, tako ćeš, Gospode, prezreti lik im kada ustaneš.</p> 
 <p><a name="an_73:21">73:21</a> Kad mi duša bijaše ojađena, a bubrezi probodeni,</p> 
 <p><a name="an_73:22">73:22</a> bezumnik bijah bez razbora, k'o živinče pred tobom.</p> 
 <p><a name="an_73:23">73:23</a> Al' ću odsad uvijek biti s tobom, jer ti prihvati desnicu moju:</p> 
 <p><a name="an_73:24">73:24</a> vodit ćeš me po naumu svojem da me zatim uzmeš u slavu svoju.</p> 
 <p><a name="an_73:25">73:25</a> Koga ja imam u nebu osim tebe? Kad sam s tobom, ne veselim se zemlji.</p> 
 <p><a name="an_73:26">73:26</a> Malaksalo mi tijelo i srce: okrilje srca moga, i baštino moja, o Bože, dovijeka!</p> 
 <p><a name="an_73:27">73:27</a> Doista, propast će oni koji se udaljuju od tebe, istrebljuješ svakog tko ti se iznevjeri.</p> 
 <p><a name="an_73:28">73:28</a> A meni je milina biti u Božjoj blizini, imati sklonište svoje u Jahvi. Pripovijedat ću sva tvoja djela na vratima Kćeri sionske.</p> 
 <p><a name="an_74:1">74:1</a> Poučna pjesma. Asafova.  Zašto si, Bože, posve zabacio, zašto kiptiš gnjevom na ovce paše svoje?</p> 
 <p><a name="an_74:2">74:2</a> Sjeti se zajednice koju si davno stekao, plÓemena koje namače kao svoju baštinu i brda Siona gdje si Šator svoj udario!</p> 
 <p><a name="an_74:3">74:3</a> Korakni k ruševinama vječnim - sve je u Svetištu razorio neprijatelj.</p> 
 <p><a name="an_74:4">74:4</a> Protivnici tvoji vikahu posred skupštine tvoje, znakove svoje postaviše k'o pobjedne znakove.</p> 
 <p><a name="an_74:5">74:5</a> Bijahu kao oni koji mašu sjekirom po guštari,</p> 
 <p><a name="an_74:6">74:6</a> sjekirom i maljem vrata mu razbijali.</p> 
 <p><a name="an_74:7">74:7</a> Ognju predadoše Svetište tvoje, do zemlje oskvrnuše Prebivalište tvoga imena.</p> 
 <p><a name="an_74:8">74:8</a> Rekoše u srcu: "Istrijebimo ih zajedno; spalite sva svetišta Božja na zemlji!"</p> 
 <p><a name="an_74:9">74:9</a> Ne vidimo znakova svojih, proroka više nema, i nitko među nama ne zna dokle ...</p> 
 <p><a name="an_74:10">74:10</a> Dokle će se još, o Bože, dušmanin rugati? Hoće li protivnik dovijeka prezirati ime tvoje?</p> 
 <p><a name="an_74:11">74:11</a> Zašto povlačiš ruku, zašto u krilu sakrivaš desnicu svoju?</p> 
 <p><a name="an_74:12">74:12</a> No Bog je moj kralj od davnine, on koji posred zemlje spasava!</p> 
 <p><a name="an_74:13">74:13</a> Ti svojom silom rasječe more, smrska glave nakazama u vodi.</p> 
 <p><a name="an_74:14">74:14</a> Ti si Levijatanu glave zdrobio, dao ga za hranu nemanima morskim.</p> 
 <p><a name="an_74:15">74:15</a> Ti si dao da provre izvor i bujica, ti si presušio rijeke nepresušne.</p> 
 <p><a name="an_74:16">74:16</a> Tvoj je dan i noć je tvoja, ti učvrsti mjesec i sunce;</p> 
 <p><a name="an_74:17">74:17</a> ti sazda sve granice zemlji, ti stvori ljeto i zimu.</p> 
 <p><a name="an_74:18">74:18</a> Spomeni se ovoga: dušmanin ti se rugaše, Jahve, i bezumni narod pogrdi ime tvoje.</p> 
 <p><a name="an_74:19">74:19</a> Ne predaj jastrebu život grlice svoje, i život svojih siromaha ne zaboravi zauvijek!</p> 
 <p><a name="an_74:20">74:20</a> Pogledaj na Savez svoj, jer svi su zakuci zemlje puni tmina i nasilja.</p> 
 <p><a name="an_74:21">74:21</a> Ne daj da jadnik otiđe postiđen: neka siromah i ubog hvale ime tvoje!</p> 
 <p><a name="an_74:22">74:22</a> Ustani, Bože, zauzmi se za svoju parnicu, spomeni se pogrde koju ti bezumnik svaki dan nanosi.</p> 
 <p><a name="an_74:23">74:23</a> Ne zaboravi vike neprijatelja svojih: buka buntovnika još se diže k tebi!</p> 
 <p><a name="an_75:1">75:1</a> Zborovođi. Po napjevu "Ne razori!" Psalam. Asafov. Pjesma.</p> 
 <p><a name="an_75:2">75:2</a> Slavimo te, Bože, slavimo i zazivamo ime tvoje, pripovijedamo čudesa tvoja.</p> 
 <p><a name="an_75:3">75:3</a> "Kad odredim vrijeme, sudit ću po pravu.</p> 
 <p><a name="an_75:4">75:4</a> Pa neka se strese zemlja sa stanovnicima svojim, ja sam učvrstio stupove njezine."</p> 
 <p><a name="an_75:5">75:5</a> Drznike opominjem: "Ne budite drski!" bezbožnike: "Ne budite tako rogati!"</p> 
 <p><a name="an_75:6">75:6</a> Ne dižite roga svog protiv Neba, nemojte govoriti drsko na Boga!</p> 
 <p><a name="an_75:7">75:7</a> Jer niti sa istoka niti sa zapada, niti iz pustinje niti sa bregova ...</p> 
 <p><a name="an_75:8">75:8</a> Bog je koji sudi: ovoga snizuje, onog uzvisuje!</p> 
 <p><a name="an_75:9">75:9</a> Jer je u Jahvinoj ruci pehar pun vina pjenušava, začinjena mirisnim travama; iz njega on napaja, do taloga će ga iskapiti i ispiti svi zlotvori svijeta.</p> 
 <p><a name="an_75:10">75:10</a> A ja ću klicati dovijeka, pjevat ću Bogu Jakovljevu.</p> 
 <p><a name="an_75:11">75:11</a> Rogove ću polomiti bezbožniku, a pravednik će podići glavu.</p> 
 <p><a name="an_76:1">76:1</a> Zborovođi. Uza žičana glazbala. Psalam. Asafov. Pjesma.</p> 
 <p><a name="an_76:2">76:2</a> Na glasu je Bog u Judeji, u Izraelu veliko je ime njegovo!</p> 
 <p><a name="an_76:3">76:3</a> U Šalemu je Šator njegov, na Sionu boravište.</p> 
 <p><a name="an_76:4">76:4</a> Tu polomi strijele lukovima, štitove, mačeve, sve oružje.</p> 
 <p><a name="an_76:5">76:5</a> Blistav si od svjetla, veličanstveniji od bregova drevnih.</p> 
 <p><a name="an_76:6">76:6</a> Opljačkani su oni koji bijahu jaki srcem, i san svoj snivaju - klonuše ruke svim hrabrima.</p> 
 <p><a name="an_76:7">76:7</a> Od prijetnje tvoje, Bože Jakovljev, skameniše se kola i konji.</p> 
 <p><a name="an_76:8">76:8</a> Strašan si ti, i tko da opstane kraj žestine gnjeva tvojega.</p> 
 <p><a name="an_76:9">76:9</a> S neba reče presudu - od straha zemlja zadrhta i zanijemje</p> 
 <p><a name="an_76:10">76:10</a> kad se diže Bog da sudi, da spasi uboge na zemlji.</p> 
 <p><a name="an_76:11">76:11</a> Jer će te i bijes Edoma slaviti, i preživjeli iz Hamata štovat će te.</p> 
 <p><a name="an_76:12">76:12</a> Zavjetujte i izvršite zavjete Jahvi, Bogu svojemu, svi oko njega neka donose darove Strašnome</p> 
 <p><a name="an_76:13">76:13</a> koji obuzdava oholost knezova, koji je strašan kraljevima zemlje.</p> 
 <p><a name="an_77:1">77:1</a> Zborovođi. Po Jedutunu. Asafov. Psalam.</p> 
 <p><a name="an_77:2">77:2</a> Glasom svojim Bogu vapijem, glas mi se Bogu diže i on me čuje.</p> 
 <p><a name="an_77:3">77:3</a> U dan nevolje tražim Gospodina, noću mi se ruka neumorno pruža k njemu, ne može se utješit' duša moja.</p> 
 <p><a name="an_77:4">77:4</a> Spominjem se Boga i uzdišem; kad razmišljam, daha mi nestane.</p> 
 <p><a name="an_77:5">77:5</a> Vjeđe moje držiš, potresen sam, ne mogu govoriti.</p> 
 <p><a name="an_77:6">77:6</a> Mislim na drevne dane i sjećam se davnih godina;</p> 
 <p><a name="an_77:7">77:7</a> razmišljam noću u srcu, mislim, i duh moj ispituje:</p> 
 <p><a name="an_77:8">77:8</a> "Hoće li Gospodin odbaciti zauvijek i hoće li ikad još biti milostiv?</p> 
 <p><a name="an_77:9">77:9</a> Je li njegova dobrota minula zauvijek, njegovo obećanje propalo za sva pokoljenja?</p> 
 <p><a name="an_77:10">77:10</a> Zar Bog je zaboravio da se smiluje, ili je gnjevan zatvorio smilovanje svoje?"</p> 
 <p><a name="an_77:11">77:11</a> I govorim: "Ovo je bol moja: promijenila se desnica Višnjega."</p> 
 <p><a name="an_77:12">77:12</a> Spominjem se djela Jahvinih, sjećam se tvojih pradavnih čudesa.</p> 
 <p><a name="an_77:13">77:13</a> Promatram sva djela tvoja, razmatram ono što si učinio.</p> 
 <p><a name="an_77:14">77:14</a> Svet je tvoj put, o Bože: koji je bog tako velik kao Bog naš?</p> 
 <p><a name="an_77:15">77:15</a> Ti si Bog koji čudesa stvaraš, na pucima si pokazao silu svoju.</p> 
 <p><a name="an_77:16">77:16</a> Mišicom si izbavio narod svoj, sinove Jakovljeve i Josipove.</p> 
 <p><a name="an_77:17">77:17</a> Vode te ugledaše, Bože, ugledaše te vode i ustuknuše, bezdani se uzburkaše.</p> 
 <p><a name="an_77:18">77:18</a> Oblaci prosuše vode, oblaci zatutnjiše gromom i tvoje strijele poletješe.</p> 
 <p><a name="an_77:19">77:19</a> Grmljavina tvoja u vihoru zaori, munje rasvijetliše krug zemaljski, zemlja se zatrese i zadrhta.</p> 
 <p><a name="an_77:20">77:20</a> Kroz more put se otvori tebi i tvoja staza kroz vode goleme, a tragova tvojih nitko ne vidje.</p> 
 <p><a name="an_77:21">77:21</a> Ti si svoj narod vodio kao stado rukama Mojsija i Arona.</p> 
 <p><a name="an_78:1">78:1</a> Poučna pjesma. Asafova.  Poslušaj, narode moj, moju nauku, prikloni uho riječima usta mojih!</p> 
 <p><a name="an_78:2">78:2</a> Otvorit ću svoja usta na pouku, iznijet ću tajne iz vremena davnih.</p> 
 <p><a name="an_78:3">78:3</a> Ono što čusmo i saznasmo, što nam kazivahu oci,</p> 
 <p><a name="an_78:4">78:4</a> nećemo kriti djeci njihovoj, predat ćemo budućem koljenu: slavu Jahvinu i silu njegovu i djela čudesna što ih učini.</p> 
 <p><a name="an_78:5">78:5</a> Svjedočanstvo podiže on u Jakovu, Zakon postavi u Izraelu, da ono što naredi ocima našim oni djeci svojoj objave,</p> 
 <p><a name="an_78:6">78:6</a> da sazna budući naraštaj, i sinovi koji će se roditi da djeci svojoj kazuju</p> 
 <p><a name="an_78:7">78:7</a> da u Boga ufanje svoje stave i ne zaborave djela Božjih, već da vrše zapovijedi njegove,</p> 
 <p><a name="an_78:8">78:8</a> kako ne bi bili, kao oci njihovi, naraštaj buntovan, prkosan - naraštaj srcem nestalan i duhom Bogu nevjeran.</p> 
 <p><a name="an_78:9">78:9</a> Sinovi Efrajimovi, ratnici s lukom, u dan bitke okrenuše leđa.</p> 
 <p><a name="an_78:10">78:10</a> Saveza s Bogom ne održaše i ne htjedoše hoditi po Zakonu njegovu.</p> 
 <p><a name="an_78:11">78:11</a> Zaboraviše na djela njegova, na čudesa koja im pokaza.</p> 
 <p><a name="an_78:12">78:12</a> Pred njihovim ocima činio je znakove u Egiptu, u Soanskom polju.</p> 
 <p><a name="an_78:13">78:13</a> On more razdijeli i njih prevede, vode kao nasip uzdiže.</p> 
 <p><a name="an_78:14">78:14</a> Danju ih vodio oblakom, a svu noć ognjem blistavim.</p> 
 <p><a name="an_78:15">78:15</a> U pustinji hrid prolomi i napoji ih obilno kao iz bezdana.</p> 
 <p><a name="an_78:16">78:16</a> Iz stijene izbi potoke te izvede vode k'o velike rijeke.</p> 
 <p><a name="an_78:17">78:17</a> A oni jednako griješiše, prkosiše Višnjem u pustinji.</p> 
 <p><a name="an_78:18">78:18</a> Boga su kušali u srcima svojim ištuć' jela svojoj pohlepnosti.</p> 
 <p><a name="an_78:19">78:19</a> Prigovarali su Bogu i pitali: "Može li Gospod stol u pustinji prostrti?</p> 
 <p><a name="an_78:20">78:20</a> Eno, udari u hrid, i voda poteče i provreše potoci: a može li dati i kruha, i mesa pružiti svome narodu?"</p> 
 <p><a name="an_78:21">78:21</a> Kad to začu Jahve, gnjevom usplamtje: oganj se raspali protiv Jakova, srdžba se razjari protiv Izraela,</p> 
 <p><a name="an_78:22">78:22</a> jer ne vjerovaše Bogu niti se u njegovu pomoć uzdaše.</p> 
 <p><a name="an_78:23">78:23</a> Pa ozgo naredi oblaku i otvori brane nebeske,</p> 
 <p><a name="an_78:24">78:24</a> k'o kišu prosu na njih mÓanu da jedu i nahrani ih kruhom nebeskim.</p> 
 <p><a name="an_78:25">78:25</a> Čovjek blagovaše kruh Jakih; on im dade hrane do sitosti.</p> 
 <p><a name="an_78:26">78:26</a> Probudi na nebu vjetar istočni i svojom silom južnjak dovede.</p> 
 <p><a name="an_78:27">78:27</a> Prosu na njih mesa k'o prašine i ptice krilatice k'o pijeska morskoga.</p> 
 <p><a name="an_78:28">78:28</a> Padoše usred njihova tabora i oko šatora njihovih.</p> 
 <p><a name="an_78:29">78:29</a> Jeli su i nasitili se, želju njihovu on im ispuni.</p> 
 <p><a name="an_78:30">78:30</a> Još nisu svoju utažili pohlepu i jelo im još bješe u ustima,</p> 
 <p><a name="an_78:31">78:31</a> kad se srdžba Božja na njih raspali: pokosi smrću prvake njihove i mladiće pobi Izraelove.</p> 
 <p><a name="an_78:32">78:32</a> Uza sve to griješiše dalje i ne vjerovaše u čudesna djela njegova.</p> 
 <p><a name="an_78:33">78:33</a> I skonča im dane jednim dahom i njihova ljeta naglim svršetkom.</p> 
 <p><a name="an_78:34">78:34</a> Kad ih ubijaše, tražiše ga i opet pitahu za Boga;</p> 
 <p><a name="an_78:35">78:35</a> spominjahu se da je Bog hridina njihova i Svevišnji njihov otkupitelj.</p> 
 <p><a name="an_78:36">78:36</a> Ali ga opet ustima svojim varahu i jezikom svojim lagahu njemu.</p> 
 <p><a name="an_78:37">78:37</a> Njihovo srce s njime ne bijaše, nit' bijahu vjerni Savezu njegovu.</p> 
 <p><a name="an_78:38">78:38</a> A on im milosrdno grijeh praštao i nije ih posmicao; često je gnjev svoj susprezao da ne plane svom jarošću.</p> 
 <p><a name="an_78:39">78:39</a> Spominjao se da su pÓut i dah koji odlazi i ne vraća se više.</p> 
 <p><a name="an_78:40">78:40</a> Koliko mu prkosiše u pustinji i žalostiše ga u samotnom kraju!</p> 
 <p><a name="an_78:41">78:41</a> Sve nanovo iskušavahu Boga i vrijeđahu Sveca Izraelova</p> 
 <p><a name="an_78:42">78:42</a> ne spominjuć' se ruke njegove ni dana kad ih od dušmana izbavi,</p> 
 <p><a name="an_78:43">78:43</a> ni znakova njegovih u Egiptu, ni čudesnih djela u polju Soanskom.</p> 
 <p><a name="an_78:44">78:44</a> U krv im pretvori rijeke i potoke, da ne piju.</p> 
 <p><a name="an_78:45">78:45</a> Posla na njih obade da ih žderu i žabe da ih more.</p> 
 <p><a name="an_78:46">78:46</a> I predade skakavcu žetvu njihovu, i plod muke njihove žderaču.</p> 
 <p><a name="an_78:47">78:47</a> Vinograde im tučom udari, a mrazom smokvike njihove.</p> 
 <p><a name="an_78:48">78:48</a> I predade grÓadu njihova goveda i munjama stada njihova.</p> 
 <p><a name="an_78:49">78:49</a> Obori na njih svu žestinu gnjeva svog, jarost, bijes i nevolju: posla na njih anđele nesreće.</p> 
 <p><a name="an_78:50">78:50</a> I put gnjevu svojem otvori: ne poštedje im život od smrti, životinje im izruči pošasti.</p> 
 <p><a name="an_78:51">78:51</a> Pobi u Egiptu sve prvorođeno, prvence u šatorju Hamovu.</p> 
 <p><a name="an_78:52">78:52</a> I povede narod svoj kao ovce i vođaše ih kao stado kroz pustinju.</p> 
 <p><a name="an_78:53">78:53</a> Pouzdano ih je vodio te se nisu bojali, a more je prekrilo dušmane njihove.</p> 
 <p><a name="an_78:54">78:54</a> U Svetu zemlju svoju on ih odvede, na bregove što mu ih osvoji desnica.</p> 
 <p><a name="an_78:55">78:55</a> Pred njima istjera pogane, konopom im podijeli baštinu, pod šatorjem njihovim naseli plemena izraelska.</p> 
 <p><a name="an_78:56">78:56</a> A oni iskušavali i gnjevili Boga Višnjega i nisu držali zapovijedi njegovih.</p> 
 <p><a name="an_78:57">78:57</a> Otpadoše, iznevjeriše se k'o oci njihovi, k'o luk nepouzdan oni zatajiše.</p> 
 <p><a name="an_78:58">78:58</a> Na gnjev ga nagnaše svojim uzvišicama, na ljubomor navedoše kumirima svojim.</p> 
 <p><a name="an_78:59">78:59</a> Bog vidje i gnjevom planu, odbaci posve Izraela.</p> 
 <p><a name="an_78:60">78:60</a> I napusti boravište svoje u Šilu, Šator u kojem prebivaše s ljudima.</p> 
 <p><a name="an_78:61">78:61</a> Preda u ropstvo snagu svoju i svoju diku u ruke dušmanske.</p> 
 <p><a name="an_78:62">78:62</a> Narod svoj prepusti maču, raspali se na svoju baštinu.</p> 
 <p><a name="an_78:63">78:63</a> Mladiće njihove oganj proguta, ne udaše se djevice njihove.</p> 
 <p><a name="an_78:64">78:64</a> Svećenici njihovi padoše od mača, ne zaplakaše Óudove njihove.</p> 
 <p><a name="an_78:65">78:65</a> Tad se k'o oda sna trgnu Gospodin, k'o ratnik vinom savladan.</p> 
 <p><a name="an_78:66">78:66</a> Udari otraga dušmane svoje, sramotu im vječitu zadade.</p> 
 <p><a name="an_78:67">78:67</a> On odbaci šator Josipov i Efrajimovo pleme ne odabra,</p> 
 <p><a name="an_78:68">78:68</a> već odabra pleme Judino i goru Sion koja mu omilje.</p> 
 <p><a name="an_78:69">78:69</a> Sagradi Svetište k'o nebo visoko, k'o zemlju utemelji ga dovijeka.</p> 
 <p><a name="an_78:70">78:70</a> Izabra Davida, slugu svojega, uze ga od torova ovčjih;</p> 
 <p><a name="an_78:71">78:71</a> odvede ga od ovaca dojilica da pase Jakova, narod njegov, Izraela, baštinu njegovu.</p> 
 <p><a name="an_78:72">78:72</a> I pasao ih je srcem čestitim i brižljivim rukama vodio.</p> 
 <p><a name="an_79:1">79:1</a> Psalam.  Asafov.  Bože, pogani, evo, provališe u baštinu tvoju, tvoj sveti Hram oskvrnuše, pretvoriše Jeruzalem u ruševine.</p> 
 <p><a name="an_79:2">79:2</a> Trupla tvojih slugu dadoše za hranu pticama nebeskim, meso tvojih pobožnika zvijerima zemaljskim.</p> 
 <p><a name="an_79:3">79:3</a> Krv im k'o vodu prolijevahu oko Jeruzalema i ne bijaše nikoga da ih pokopa.</p> 
 <p><a name="an_79:4">79:4</a> Postadosmo sramota susjedima svojim, podsmijeh i ruglo svima oko nas.</p> 
 <p><a name="an_79:5">79:5</a> Dokle još, Jahve? Zar ćeš se svagda srditi? Zar će ljubomora tvoja poput ognja gorjeti?</p> 
 <p><a name="an_79:6">79:6</a> Izlij gnjev na pogane koji te ne priznaju i na kraljevstva što ne zazivlju ime tvoje!</p> 
 <p><a name="an_79:7">79:7</a> Jer izjedoše Jakova i opustošiše boravište njegovo.</p> 
 <p><a name="an_79:8">79:8</a> Ne spominji se, protiv nas, grijeha otaca; neka nas pretekne smilovanje tvoje jer smo jadni i nevoljni.</p> 
 <p><a name="an_79:9">79:9</a> Pomozi nam, Bože, pomoći naša, zbog slave imena svojega, oslobodi nas i otpusti nam grijehe zbog imena svoga!</p> 
 <p><a name="an_79:10">79:10</a> Zašto da pogani govore: "TÓa gdje je njihov Bog?" Nek' se na poganima pokaže, pred očima našim, kako osvećuješ prolivenu krv slugu svojih!</p> 
 <p><a name="an_79:11">79:11</a> Nek' do tebe dopru uzdasi sužanja, snagom svoje mišice poštedi predane smrti!</p> 
 <p><a name="an_79:12">79:12</a> A našim susjedima vrati sedmerostruko u krilo pogrdu koju naniješe tebi, o Jahve!</p> 
 <p><a name="an_79:13">79:13</a> A mi, tvoj puk i ovce paše tvoje, slavit ćemo te dovijeka, kazivat ćemo od koljena do koljena hvalu tvoju!</p> 
 <p><a name="an_80:1">80:1</a> Zborovođi. Po napjevu "Ljiljan svjedočanstva". Asafov. Psalam.</p> 
 <p><a name="an_80:2">80:2</a> Pastiru Izraelov, počuj, ti što vodiš Josipa k'o stado ovaca! Ti što sjediš nad kerubima, zablistaj</p> 
 <p><a name="an_80:3">80:3</a> pred Efrajimom, Benjaminom, Manašeom: probudi silu svoju, priteci nam u pomoć!</p> 
 <p><a name="an_80:4">80:4</a> Bože, obnovi nas, razvedri lice svoje i spasi nas!</p> 
 <p><a name="an_80:5">80:5</a> Jahve, Bože nad Vojskama, dokle ćeš plamtjeti, premda se moli narod tvoj?</p> 
 <p><a name="an_80:6">80:6</a> Dokle ćeš nas hraniti kruhom suza i obilno pojiti suzama?</p> 
 <p><a name="an_80:7">80:7</a> Dokle će se oko nas svađat' susjedi i rugat' nam se naši dušmani?</p> 
 <p><a name="an_80:8">80:8</a> Bože nad Vojskama, obnovi nas, razvedri lice svoje i spasi nas!</p> 
 <p><a name="an_80:9">80:9</a> Ti prenese čokot iz Egipta, pogane istjera, a njega zasadi.</p> 
 <p><a name="an_80:10">80:10</a> Ti mu tlo pripravi, i on pusti korijenje i napuni zemlju.</p> 
 <p><a name="an_80:11">80:11</a> Sjena mu prekri bregove, lozje mu k'o Božji cedrovi.</p> 
 <p><a name="an_80:12">80:12</a> Mladice svoje ispruži do mora i svoje ogranke do Rijeke.</p> 
 <p><a name="an_80:13">80:13</a> Zašto si mu srušio ogradu da ga beru svi što putem prolaze,</p> 
 <p><a name="an_80:14">80:14</a> da ga pustoši vepar iz šume, da ga pasu poljske zvijeri?</p> 
 <p><a name="an_80:15">80:15</a> Vrati se, Bože nad Vojskama, pogledaj s neba i vidi, obiđi ovaj vinograd:</p> 
 <p><a name="an_80:16">80:16</a> zakrili što zasadi desnica tvoja, sina kog za se odgoji!</p> 
 <p><a name="an_80:17">80:17</a> Oni koji ga spališe i posjekoše nek' izginu od prijetnje lica tvojega!</p> 
 <p><a name="an_80:18">80:18</a> Tvoja ruka nek' bude nad čovjekom desnice tvoje, nad sinom čovječjim kog za se odgoji!</p> 
 <p><a name="an_80:19">80:19</a> Nećemo se više odmetnuti od tebe; poživi nas, a mi ćemo zazivati ime tvoje.</p> 
 <p><a name="an_80:20">80:20</a> Jahve, Bože nad Vojskama, obnovi nas, razvedri lice svoje i spasi nas!</p> 
 <p><a name="an_81:1">81:1</a> Zborovođi. Po napjevu "Tijesci". Asafov. </p> 
 <p><a name="an_81:2">81:2</a> Kliknite Bogu, našoj jakosti, kličite Bogu Jakovljevu!</p> 
 <p><a name="an_81:3">81:3</a> Nek' zazvuče žice, nek' se čuje bubanj, svirajte u milozvučnu harfu s citarom!</p> 
 <p><a name="an_81:4">81:4</a> Zatrubite u rog za mlađaka, za uštapa, na svetkovinu našu!</p> 
 <p><a name="an_81:5">81:5</a> Jer to je propis Izraelu, zapovijed Boga Jakovljeva.</p> 
 <p><a name="an_81:6">81:6</a> Takav je zakon dao Josipu kad je izlazio iz zemlje Egipta.</p> 
 <p><a name="an_81:7">81:7</a> Šapat tajnovit čuh: "Oslobodih od tereta rame njegovo, ruke su mu slobodne od košare.</p> 
 <p><a name="an_81:8">81:8</a> U tjeskobi si zavapio i ja te izbavih; iz gromovna oblaka odgovorih tebi, iskušah te kod voda meripskih.</p> 
 <p><a name="an_81:9">81:9</a> Slušaj, puče moj, i ja ću te opomenuti: o, da me poslušaš, Izraele!</p> 
 <p><a name="an_81:10">81:10</a> Nek' ne bude u tebe drugog boga i ne klanjaj se bogu tuđem!</p> 
 <p><a name="an_81:11">81:11</a> Ja sam Jahve, Bog tvoj koji te izvedoh iz Egipta: otvori svoja usta da ih napunim!"</p> 
 <p><a name="an_81:12">81:12</a> "Ali moj narod ne slušaše glasa moga, Izrael me ne posluša.</p> 
 <p><a name="an_81:13">81:13</a> Zato ga pustih okorjelom srcu njegovu: neka hodi kako mu se hoće!</p> 
 <p><a name="an_81:14">81:14</a> O, kad bi me narod moj slušao, kad bi Izrael putovima mojim hodio,</p> 
 <p><a name="an_81:15">81:15</a> brzo bih pokorio dušmane njegove, ruku bih svoju okrenuo na protivnike njegove.</p> 
 <p><a name="an_81:16">81:16</a> Oni što ga sada mrze dodvarali bi mu se i njihov bi udes bio zapečaćen zauvijek.</p> 
 <p><a name="an_81:17">81:17</a> A svoj narod hranio bih pšenicom najboljom i sitio ga medom iz pećine.</p> 
 <p><a name="an_82:1">82:1</a> Psalam.  Asafov.  Bog ustaje u skupštini "bogova", usred "bogova" sud održava.</p> 
 <p><a name="an_82:2">82:2</a> "Dokle ćete sudit' krivo, ić' na ruku bezbožnima?</p> 
 <p><a name="an_82:3">82:3</a> Štitite slaba i sirotu, vratite pravicu jadniku i siromahu!</p> 
 <p><a name="an_82:4">82:4</a> Izbavite potlačenog i ubogog: istrgnite ga iz ruku bezbožnih!"</p> 
 <p><a name="an_82:5">82:5</a> Ne shvaćaju nit' razumiju, po mraku hodaju: poljuljani su svi temelji zemlje.</p> 
 <p><a name="an_82:6">82:6</a> Rekoh doduše: "Vi ste bogovi i svi ste sinovi Višnjega!</p> 
 <p><a name="an_82:7">82:7</a> Ali ćete k'o svi ljudi umrijeti, past ćete kao svatko od velikih!"</p> 
 <p><a name="an_82:8">82:8</a> Ustani, Bože, i sudi zemlju, jer si s pravom gospodar svih naroda.</p> 
 <p><a name="an_83:1">83:1</a> Pjesma.  Psalam. Asafov.</p> 
 <p><a name="an_83:2">83:2</a> Ne šuti, Jahve, ne budi nijem i nemoj mirovati, Bože!</p> 
 <p><a name="an_83:3">83:3</a> Jer evo: dušmani tvoji buče, i mrzitelji tvoji glave podižu.</p> 
 <p><a name="an_83:4">83:4</a> Protiv naroda se tvoga rote i svjetuju se protiv štićenika tvojih.</p> 
 <p><a name="an_83:5">83:5</a> Govore: "Dođite, zatrimo ih da ne budu narod, nek' se ime Izrael više ne spominje!"</p> 
 <p><a name="an_83:6">83:6</a> Zaista, jednodušno se svjetuju i protiv tebe savez sklopiše:</p> 
 <p><a name="an_83:7">83:7</a> šatori edomski i Jišmaelci, Moapci i Hagrijci,</p> 
 <p><a name="an_83:8">83:8</a> Gebal i Amon i Amalek, Filisteja sa stanovnicima Tira.</p> 
 <p><a name="an_83:9">83:9</a> I Asirci se s njima udružiše, pružiše ruke potomcima Lotovim.</p> 
 <p><a name="an_83:10">83:10</a> Učini njima k'o Midjancima, k'o Siseri i Jabinu na potoku Kišonu:</p> 
 <p><a name="an_83:11">83:11</a> koji padoše blizu En-Dora i postaše gnojivo njivi.</p> 
 <p><a name="an_83:12">83:12</a> K'o Oreb i Zeb neka budu knezovi njihovi, kao Zebah i Salmuna nek' budu sve vođe njihove</p> 
 <p><a name="an_83:13">83:13</a> koji jednodušno vikahu: "Osvojimo krajeve Božje!"</p> 
 <p><a name="an_83:14">83:14</a> Daj, o Bože, da budu kao kovitlac, kao pljeva koju nosi vjetar.</p> 
 <p><a name="an_83:15">83:15</a> Kao što oganj proždire šumu, kao što plamen sažiže bregove,</p> 
 <p><a name="an_83:16">83:16</a> tako ih goni olujom svojom, prestravi ih svojom žestinom!</p> 
 <p><a name="an_83:17">83:17</a> Pokrij im lice sramotom, da traže tvoje ime, Jahve!</p> 
 <p><a name="an_83:18">83:18</a> Neka se stide i plaše navijek, neka se posrame i neka izginu!</p> 
 <p><a name="an_83:19">83:19</a> Nek' znaju: ti si komu je ime Jahve, jedini Višnji nada svom zemljom.</p> 
 <p><a name="an_84:1">84:1</a> Zborovođi. Po napjevu "Tijesci". Sinova Korahovih.</p> 
 <p><a name="an_84:2">84:2</a> Kako su mili stanovi tvoji, Jahve nad Vojskama!</p> 
 <p><a name="an_84:3">84:3</a> Duša mi gine i čezne za dvorima Jahvinim. Srce moje i moje tijelo kliču Bogu živomu.</p> 
 <p><a name="an_84:4">84:4</a> I vrabac sebi log nalazi, i lastavica gnjezdašce gdje će položiti mlade svoje:</p> 
 <p><a name="an_84:5">84:5</a> a ja žrtvenike tvoje, Jahve nad Vojskama, Kralju moj i Bože moj! Blaženi koji prebivaju u Domu tvome slaveć' te bez prestanka!</p> 
 <p><a name="an_84:6">84:6</a> Blažen komu je pomoć u tebi dok se sprema na svete putove!</p> 
 <p><a name="an_84:7">84:7</a> Prolaze li suhom dolinom, u izvor je vode promeću i prva je kiša u blagoslov odijeva.</p> 
 <p><a name="an_84:8">84:8</a> Snaga im raste od časa do časa: dok ne ugledaju Boga na Sionu.</p> 
 <p><a name="an_84:9">84:9</a> Jahve, Bože nad Vojskama, čuj molitvu moju, poslušaj, Bože Jakovljev!</p> 
 <p><a name="an_84:10">84:10</a> Pogledaj, štite naš, Bože, pogledaj lice pomazanika svoga!</p> 
 <p><a name="an_84:11">84:11</a> Zaista, jedan je dan u dvorima tvojim bolji od tisuću drugih. Volim biti na pragu Doma Boga svoga nego boraviti u šatorima grešnika.</p> 
 <p><a name="an_84:12">84:12</a> Jahve, Bog, sunce je i štit: on daje milost i slavu. Ne uskraćuje Jahve dobara onima koji idu u nedužnosti.</p> 
 <p><a name="an_84:13">84:13</a> Jahve nad Vojskama, blago onom tko se u te uzda.</p> 
 <p><a name="an_85:1">85:1</a> Zborovođi.  Sinova Korahovih. Psalam.</p> 
 <p><a name="an_85:2">85:2</a> Zavolje opet, Jahve, zemlju svoju, na dobro okrenu udes Jakovljev.</p> 
 <p><a name="an_85:3">85:3</a> Otpusti krivnju narodu svome, pokri sve grijehe njegove.</p> 
 <p><a name="an_85:4">85:4</a> Suspregnu svu ljutinu svoju, odusta od žestine gnjeva svoga.</p> 
 <p><a name="an_85:5">85:5</a> Obnovi nas, Bože, Spasitelju naš, i odbaci zlovolju prema nama!</p> 
 <p><a name="an_85:6">85:6</a> Zar ćeš se dovijeka gnjeviti na nas, prenositi srdžbu svoju od koljena na koljeno?</p> 
 <p><a name="an_85:7">85:7</a> Zar nas nećeš opet oživiti da se narod tvoj raduje u tebi?</p> 
 <p><a name="an_85:8">85:8</a> Pokaži nam, Jahve, milosrđe svoje i daj nam svoje spasenje.</p> 
 <p><a name="an_85:9">85:9</a> Da poslušam što mi to Jahve govori: Jahve obećava mir narodu svomu, vjernima svojim, onima koji mu se svim srcem vrate.</p> 
 <p><a name="an_85:10">85:10</a> Zaista, blizu je njegovo spasenje onima koji ga se boje, i slava će njegova živjeti u zemlji našoj.</p> 
 <p><a name="an_85:11">85:11</a> Ljubav će se i Vjernost sastati, Pravda i Mir zagrliti.</p> 
 <p><a name="an_85:12">85:12</a> Vjernost će nicat' iz zemlje, Pravda će gledat' s nebesa.</p> 
 <p><a name="an_85:13">85:13</a> Jahve će dati blagoslov i sreću, i zemlja naša urod svoj.</p> 
 <p><a name="an_85:14">85:14</a> Pravda će stupati pred njim, a Mir tragom stopa njegovih.</p> 
 <p><a name="an_86:1">86:1</a> Molitva.  Davidova.  Prigni uho svoje, Jahve, i usliši me jer sam bijedan i ubog.</p> 
 <p><a name="an_86:2">86:2</a> Čuvaj dušu moju jer sam posvećen tebi; spasi slugu svoga koji se uzda u te! Ti si moj Bog; </p> 
 <p><a name="an_86:3">86:3</a> o Gospode, smiluj mi se jer povazdan vapijem k tebi.</p> 
 <p><a name="an_86:4">86:4</a> Razveseli dušu sluge svoga jer k tebi, Jahve, dušu uzdižem.</p> 
 <p><a name="an_86:5">86:5</a> Jer ti si, Gospode, dobar i rado praštaš, pun si ljubavi prema svima koji te zazivaju.</p> 
 <p><a name="an_86:6">86:6</a> Slušaj, Jahve, molitvu moju i pazi na glas vapaja mog.</p> 
 <p><a name="an_86:7">86:7</a> U dan tjeskobe vapijem k tebi jer ćeš me uslišati.</p> 
 <p><a name="an_86:8">86:8</a> Nema ti ravna među bozima, Gospode, nema djela kakvo je tvoje.</p> 
 <p><a name="an_86:9">86:9</a> Svi narodi što ih stvori doći će i klanjat' se tebi, o Jahve, i slavit će ime tvoje.</p> 
 <p><a name="an_86:10">86:10</a> Jer ti si velik i činiš čudesa: ti si jedini Bog.</p> 
 <p><a name="an_86:11">86:11</a> Uči me, Jahve, svojemu putu da hodim vjeran tebi, usmjeri srce moje da se boji imena tvojega!</p> 
 <p><a name="an_86:12">86:12</a> Hvalit ću te, Gospode, Bože moj, svim srcem svojim, slavit ću ime tvoje dovijeka,</p> 
 <p><a name="an_86:13">86:13</a> jer tvoje ljubavi prema meni ima izobila, istrgao si moju dušu iz dubine Podzemlja.</p> 
 <p><a name="an_86:14">86:14</a> O Bože, oholice se digoše na me, mnoštvo silnika život mi vreba i nemaju tebe pred očima.</p> 
 <p><a name="an_86:15">86:15</a> No ti si, Gospode Bože, milosrdan i blag, spor na srdžbu - sama ljubav i vjernost.</p> 
 <p><a name="an_86:16">86:16</a> Pogledaj na me i smiluj se meni; daj svome sluzi snage svoje i spasi sina sluškinje svoje!</p> 
 <p><a name="an_86:17">86:17</a> Daj mi milostivo znak naklonosti svoje, da vide moji mrzitelji i da se postide, jer si mi ti, o Jahve, pomogao, ti me utješio.</p> 
 <p><a name="an_87:1">87:1</a> Sinova Korahovih. Psalam. Pjesma. Zdanje svoje na svetim gorama</p> 
 <p><a name="an_87:2">87:2</a> ljubi Jahve; draža su mu vrata sionska nego svi šatori Jakovljevi.</p> 
 <p><a name="an_87:3">87:3</a> Divote se govore o tebi, grade Božji!</p> 
 <p><a name="an_87:4">87:4</a> "Rahab i Babilon brojit ću k onima što me štuju; Filisteja i Tir i narod etiopski - i oni su rođeni ondje."</p> 
 <p><a name="an_87:5">87:5</a> O Sionu se govori: "Ovaj i onaj u njemu je rođen! Svevišnji ga utemelji!"</p> 
 <p><a name="an_87:6">87:6</a> Gospodin će zapisati u knjigu naroda: "Ovi su rođeni ondje."</p> 
 <p><a name="an_87:7">87:7</a> I pjevat će igrajući kolo: "Svi su izvori moji u tebi!"</p> 
 <p><a name="an_88:1">88:1</a> Pjesma. Psalam. Sinova Korahovih. Zborovođi. Po napjevu "Bolest". Za pjevanje. Poučna pjesma. Ezrahijca Hemana.</p> 
 <p><a name="an_88:2">88:2</a> Jahve, Bože moj, vapijem danju, a noću naričem pred tobom.</p> 
 <p><a name="an_88:3">88:3</a> Neka dopre do tebe molitva moja, prigni uho k vapaju mome.</p> 
 <p><a name="an_88:4">88:4</a> Jer mi je duša zasićena patnjama, moj se život bliži Podzemlju.</p> 
 <p><a name="an_88:5">88:5</a> Broje me k onima što u grob silaze, postadoh sličan nemoćniku.</p> 
 <p><a name="an_88:6">88:6</a> Među mrtvima moj je ležaj, poput ubijenih što leže u grobu kojih se više ne spominješ, od kojih si ustegao ruku.</p> 
 <p><a name="an_88:7">88:7</a> Smjestio si me u jamu duboku, u tmine, u bezdan.</p> 
 <p><a name="an_88:8">88:8</a> Teško me pritišće ljutnja tvoja i svim me valima svojim prekrivaš.</p> 
 <p><a name="an_88:9">88:9</a> Udaljio si od mene znance moje, Óučini da im gnusan budem: zatvoren sam, ne mogu izaći.</p> 
 <p><a name="an_88:10">88:10</a> Od nevolje oči mi gasnu: vapijem tebi, Jahve, iz dana u dan, za tobom ruke pružam.</p> 
 <p><a name="an_88:11">88:11</a> Zar na mrtvima činiš čudesa? Zar će sjene ustati i hvaliti tebe?</p> 
 <p><a name="an_88:12">88:12</a> Zar se u grobu pripovijeda o tvojoj dobroti? O vjernosti tvojoj u Propasti?</p> 
 <p><a name="an_88:13">88:13</a> Zar se u tmini objavljuju čudesa tvoja i tvoja pravda u Zaboravu?</p> 
 <p><a name="an_88:14">88:14</a> Ipak ja vapijem tebi, Jahve, prije jutra molitvom te pretječem.</p> 
 <p><a name="an_88:15">88:15</a> Zašto, Jahve, odbacuješ dušu moju? Zašto sakrivaš lice od mene?</p> 
 <p><a name="an_88:16">88:16</a> Bijedan sam i umirem već od dječaštva, klonuh noseći tvoje strahote.</p> 
 <p><a name="an_88:17">88:17</a> Preko mene prijeđoše vihori tvojega gnjeva, strahote me tvoje shrvaše,</p> 
 <p><a name="an_88:18">88:18</a> okružuju me kao voda sveudilj, optječu me svi zajedno.</p> 
 <p><a name="an_88:19">88:19</a> Udaljio si od mene prijatelja i druga: mrak mi je znanac jedini.</p> 
 <p><a name="an_89:1">89:1</a> Poučna pjesma. Ezrahijca Etana.</p> 
 <p><a name="an_89:2">89:2</a> O ljubavi Jahvinoj pjevat ću dovijeka, kroza sva koljena vjernost ću tvoju naviještati.</p> 
 <p><a name="an_89:3">89:3</a> Ti reče: "Zavijeke je sazdana ljubav moja!" U nebu utemelji vjernost svoju:</p> 
 <p><a name="an_89:4">89:4</a> "Savez sklopih s izabranikom svojim, zakleh se Davidu, sluzi svome:</p> 
 <p><a name="an_89:5">89:5</a> tvoje potomstvo održat ću dovijeka, za sva koljena sazdat ću prijestolje tvoje."</p> 
 <p><a name="an_89:6">89:6</a> Nebesa veličaju čudesa tvoja, Jahve, i tvoju vjernost u zboru svetih.</p> 
 <p><a name="an_89:7">89:7</a> TÓa tko je u oblacima ravan Jahvi, tko li je Jahvi sličan među sinovima Božjim?</p> 
 <p><a name="an_89:8">89:8</a> Bog je strahovit u zboru svetih, velik i strašan svima oko sebe.</p> 
 <p><a name="an_89:9">89:9</a> Jahve, Bože nad Vojskama, tko je kao ti? Silan si, Jahve, i vjernost te okružuje.</p> 
 <p><a name="an_89:10">89:10</a> Ti zapovijedaš bučnome moru, obuzdavaš silu valova njegovih;</p> 
 <p><a name="an_89:11">89:11</a> ti sasječe Rahaba i zgazi, snažnom mišicom rasu dušmane svoje.</p> 
 <p><a name="an_89:12">89:12</a> Tvoja su nebesa i tvoja je zemlja, zemljin krug ti si sazdao i sve što je na njemu;</p> 
 <p><a name="an_89:13">89:13</a> sjever i jug ti si stvorio, Tabor i Hermon kliču imenu tvojemu.</p> 
 <p><a name="an_89:14">89:14</a> Tvoja je mišica snažna, ruka čvrsta, desnica dignuta.</p> 
 <p><a name="an_89:15">89:15</a> Pravda i Pravednost temelj su prijestolja tvoga, Ljubav i Istina koračaju pred tobom.</p> 
 <p><a name="an_89:16">89:16</a> Blago narodu vičnu svetom klicanju, on hodi u sjaju lica tvojega, Jahve,</p> 
 <p><a name="an_89:17">89:17</a> u tvom se imenu raduje svagda i tvojom se pravdom ponosi.</p> 
 <p><a name="an_89:18">89:18</a> Jer ti si ures moći njegove, po tvojoj milosti raste snaga naša.</p> 
 <p><a name="an_89:19">89:19</a> Jer Jahve je štit naš, Svetac Izraelov kralj je naš.</p> 
 <p><a name="an_89:20">89:20</a> Nekoć si u viđenju govorio pobožnima svojim: "Junaku stavih krunu na glavu, izabranika iz naroda izdigoh;</p> 
 <p><a name="an_89:21">89:21</a> nađoh Davida, slugu svoga, svetim ga svojim uljem pomazah,</p> 
 <p><a name="an_89:22">89:22</a> da ruka moja svagda ostane s njime i moja mišica da ga krijepi.</p> 
 <p><a name="an_89:23">89:23</a> Neće ga nadmudriti dušmanin, niti oboriti sin bezakonja.</p> 
 <p><a name="an_89:24">89:24</a> Razbit ću pred njim protivnike njegove, pogubit ću mrzitelje njegove.</p> 
 <p><a name="an_89:25">89:25</a> Vjernost moja i dobrota bit će s njime i u mome imenu rast će mu snaga.</p> 
 <p><a name="an_89:26">89:26</a> Pružit ću njegovu ruku nad more, do Rijeke desnicu njegovu.</p> 
 <p><a name="an_89:27">89:27</a> On će me zvati: 'Oče moj! Bože moj i hridi spasa mojega.'</p> 
 <p><a name="an_89:28">89:28</a> A ja ću ga prvorođencem učiniti, najvišim među kraljevima svijeta.</p> 
 <p><a name="an_89:29">89:29</a> Njemu ću sačuvati dovijeka naklonost svoju i Savez svoj vjeran.</p> 
 <p><a name="an_89:30">89:30</a> Njegovo ću potomstvo učiniti vječnim i prijestolje mu kao dan nebeski.</p> 
 <p><a name="an_89:31">89:31</a> Ako li mu sinovi Zakon moj ostave i ne budu hodili po naredbama mojim,</p> 
 <p><a name="an_89:32">89:32</a> ako li prestupe odredbe moje i ne budu čuvali zapovijedi mojih;</p> 
 <p><a name="an_89:33">89:33</a> šibom ću kazniti nedjelo njihovo, udarcima ljutim krivicu njihovu,</p> 
 <p><a name="an_89:34">89:34</a> ali mu naklonosti svoje oduzeti neću niti ću prekršiti vjernosti svoje.</p> 
 <p><a name="an_89:35">89:35</a> Neću povrijediti Saveza svojega i neću poreći obećanja svoga.</p> 
 <p><a name="an_89:36">89:36</a> Jednom se zakleh svetošću svojom: Davida prevariti neću:</p> 
 <p><a name="an_89:37">89:37</a> potomstvo će njegovo ostati dovijeka, prijestolje njegovo preda mnom kao sunce,</p> 
 <p><a name="an_89:38">89:38</a> ostat će dovijeka kao mjesec, vjerni svjedok na nebu."</p> 
 <p><a name="an_89:39">89:39</a> A sada ti ga odbi i odbaci, silno se razgnjevi na pomazanika svoga.</p> 
 <p><a name="an_89:40">89:40</a> Prezre Savez sa slugom svojim i krunu njegovu do zemlje ponizi.</p> 
 <p><a name="an_89:41">89:41</a> Razvali sve zidine njegove, njegove utvrde u ruševine baci.</p> 
 <p><a name="an_89:42">89:42</a> Pljačkaju ga svi što naiđu, na ruglo je susjedima svojim.</p> 
 <p><a name="an_89:43">89:43</a> Podiže desnicu dušmana njegovih i obradova protivnike njegove.</p> 
 <p><a name="an_89:44">89:44</a> Otupi oštricu mača njegova, u boju mu ne pomože.</p> 
 <p><a name="an_89:45">89:45</a> Njegovu sjaju kraj učini, njegovo prijestolje na zemlju obori.</p> 
 <p><a name="an_89:46">89:46</a> Skratio si dane mladosti njegove, sramotom ga pokrio.</p> 
 <p><a name="an_89:47">89:47</a> TÓa dokle ćeš, Jahve? Zar ćeš se uvijek skrivati? Hoće li gnjev tvoj k'o oganj gorjeti?</p> 
 <p><a name="an_89:48">89:48</a> Sjeti se kako je kratak život moj, kako si ljude prolazne stvorio!</p> 
 <p><a name="an_89:49">89:49</a> Tko živ smrti vidjeti neće? Tko će od ruke Podzemlja dušu sačuvati?</p> 
 <p><a name="an_89:50">89:50</a> Gdje li je, Jahve, tvoja dobrota iskonska kojom se Davidu zakle na vjernost svoju?</p> 
 <p><a name="an_89:51">89:51</a> Sjeti se, Jahve, sramote slugu svojih: u srcu nosim svu mržnju pogana</p> 
 <p><a name="an_89:52">89:52</a> s kojom nasrću dušmani tvoji, Jahve, s kojom nasrću na korake pomazanika tvoga.</p> 
 <p><a name="an_89:53">89:53</a> Blagoslovljen Jahve dovijeka! Tako neka bude. Amen!</p> 
 <p><a name="an_90:1">90:1</a> Molitva.  Mojsija, sluge Božjega. Jahve, ti nam bijaše okrilje od koljena do koljena.</p> 
 <p><a name="an_90:2">90:2</a> Prije nego se rodiše bregovi, prije nego postade kopno i krug zemaljski, od vijeka do vijeka, Bože, ti jesi!</p> 
 <p><a name="an_90:3">90:3</a> Smrtnike u prah vraćaš i veliš: "Vratite se, sinovi ljudski!"</p> 
 <p><a name="an_90:4">90:4</a> Jer je tisuću godina u očima tvojim k'o jučerašnji dan koji je minuo i kao straža noćna.</p> 
 <p><a name="an_90:5">90:5</a> Razgoniš ih k'o jutarnji san, kao trava su što se zeleni:</p> 
 <p><a name="an_90:6">90:6</a> jutrom cvate i sva se zeleni, a uvečer - već se suši i vene.</p> 
 <p><a name="an_90:7">90:7</a> Zaista, izjeda nas tvoja srdžba i zbunjuje ljutina tvoja.</p> 
 <p><a name="an_90:8">90:8</a> Naše si grijehe stavio pred svoje oči, naše potajne grijehe na svjetlost lica svojega.</p> 
 <p><a name="an_90:9">90:9</a> Jer svi naši dani prođoše u gnjevu tvojemu, kao uzdah dovršismo godine svoje.</p> 
 <p><a name="an_90:10">90:10</a> Zbroj naše dobi sedamdeset je godina, ako smo snažni, i osamdeset; a većina od njih muka je i ništavost: jer prolaze brzo i mi letimo odavle.</p> 
 <p><a name="an_90:11">90:11</a> Tko će mjeriti žestinu gnjeva tvojega, tko proniknuti srdžbu tvoju?</p> 
 <p><a name="an_90:12">90:12</a> Nauči nas dane naše brojiti, da steknemo mudro srce.</p> 
 <p><a name="an_90:13">90:13</a> Vrati se k nama, Jahve! TÓa dokle ćeš? Milostiv budi slugama svojim!</p> 
 <p><a name="an_90:14">90:14</a> Jutrom nas nasiti smilovanjem svojim, da kličemo i da se veselimo u sve dane!</p> 
 <p><a name="an_90:15">90:15</a> Obraduj nas za dane kad si nas šibao, za ljeta kad smo stradali!</p> 
 <p><a name="an_90:16">90:16</a> Neka se na slugama tvojim pokaže djelo tvoje i tvoja slava na djeci njihovoj!</p> 
 <p><a name="an_90:17">90:17</a> Dobrota Jahve, Boga našega, nek' bude nad nama daj da nam uspije djelo naših ruku, djelo ruku naših nek' uspije.</p> 
 <p><a name="an_91:1">91:1</a> Ti što prebivaš pod zaštitom Višnjega, što počivaš u sjeni Svemogućega,</p> 
 <p><a name="an_91:2">91:2</a> reci Jahvi: "Zaklone moj! Utvrdo moja! Bože moj u koga se uzdam!"</p> 
 <p><a name="an_91:3">91:3</a> Jer on će te osloboditi od zamke ptičarske, od kuge pogubne.</p> 
 <p><a name="an_91:4">91:4</a> Svojim će te krilima zaštititi i pod njegova ćeš se krila skloniti: Vjernost je njegova štit i obrana!</p> 
 <p><a name="an_91:5">91:5</a> Nećeš se bojati strašila noćnoga ni strelice što leti danju,</p> 
 <p><a name="an_91:6">91:6</a> ni kuge što se šulja kroz tmine, ni pošasti što hara o podne.</p> 
 <p><a name="an_91:7">91:7</a> Pa nek' padaju tisuće kraj tebe, deseci tisuća s desne tvoje, tebi se neće primaći!</p> 
 <p><a name="an_91:8">91:8</a> Tek što okom pogledaš, već ćeš vidjeti plaću grešnika.</p> 
 <p><a name="an_91:9">91:9</a> Jer Jahve je zaklon tvoj, Višnjega odabra sebi za okrilje.</p> 
 <p><a name="an_91:10">91:10</a> Neće te snaći nesreća, nevolja se neće prikučiti šatoru tvojemu.</p> 
 <p><a name="an_91:11">91:11</a> Jer anđelima svojim zapovjedi da te čuvaju na svim putima tvojim.</p> 
 <p><a name="an_91:12">91:12</a> Na rukama će te nositi da se ne spotakneš o kamen.</p> 
 <p><a name="an_91:13">91:13</a> Nogom ćeš gaziti lava i ljuticu, zgazit ćeš lavića i zmiju.</p> 
 <p><a name="an_91:14">91:14</a> Izbavit ću ga jer me ljubi, zakrilit ga jer poznaje ime moje.</p> 
 <p><a name="an_91:15">91:15</a> Zazvat će me, a ja ću ga uslišiti, s njim ću biti u nevolji, spasit ću ga i proslaviti.</p> 
 <p><a name="an_91:16">91:16</a> Nasitit ću ga danima mnogim, pokazat' mu spasenje svoje."</p> 
 <p><a name="an_92:1">92:1</a> Psalam. Pjesma. Za dan subotnji.</p> 
 <p><a name="an_92:2">92:2</a> Dobro je slaviti Jahvu, pjevati imenu tvome, Svevišnji;</p> 
 <p><a name="an_92:3">92:3</a> naviještati jutrom ljubav tvoju i noću vjernost tvoju,</p> 
 <p><a name="an_92:4">92:4</a> uz harfu od deset žica i liru, s pjesmom uz citaru.</p> 
 <p><a name="an_92:5">92:5</a> Obradovao si me djelima svojim, o Jahve, kličem zbog djela ruku tvojih.</p> 
 <p><a name="an_92:6">92:6</a> Kako su silna djela tvoja, o Jahve, i duboki naumi tvoji!</p> 
 <p><a name="an_92:7">92:7</a> Bezuman čovjek ne spoznaje, luđak ne shvaća.</p> 
 <p><a name="an_92:8">92:8</a> Sve ako bi bezbošci nicali k'o trava i cvali svi što zlo čine, određeni su za vječnu propast;</p> 
 <p><a name="an_92:9">92:9</a> a ti, Jahve, dovijeka uzvišen ostaješ.</p> 
 <p><a name="an_92:10">92:10</a> Doista, dušmani tvoji, o Jahve, tvoji će dušmani propasti; raspršit će se svi što čine zlo.</p> 
 <p><a name="an_92:11">92:11</a> Rog si mi digao k'o u bivola, pomazao me uljem prečistim;</p> 
 <p><a name="an_92:12">92:12</a> i oko mi s visoka gleda dušmane i uho mirno sluša o onima što na me ustaju.</p> 
 <p><a name="an_92:13">92:13</a> K'o palma cvate pravednik i raste k'o cedar libanonski.</p> 
 <p><a name="an_92:14">92:14</a> Zasađeni u Domu Jahvinu, cvatu u dvorima Boga našega.</p> 
 <p><a name="an_92:15">92:15</a> Rod donose i u starosti, sočni i puni svježine:</p> 
 <p><a name="an_92:16">92:16</a> da navijeste kako je pravedan Jahve, Hrid moja, onaj na kome nema nepravde.</p> 
 <p><a name="an_93:1">93:1</a> Jahve kraljuje, u sjaj zaodjeven, Jahve zaodjeven moći i opasan. Čvrsto stoji krug zemaljski, neće se poljuljati.</p> 
 <p><a name="an_93:2">93:2</a> Čvrsto je prijestolje tvoje odiskona, ti si od vječnosti!</p> 
 <p><a name="an_93:3">93:3</a> Rijeke podižu, Jahve, rijeke podižu glase svoje, rijeke podižu svoj bučni huk.</p> 
 <p><a name="an_93:4">93:4</a> Jači od glasova voda golemih, silniji od bijesnoga mora: silan je Jahve u visinama.</p> 
 <p><a name="an_93:5">93:5</a> Tvoja su obećanja vjere predostojna, svetost je ures Doma tvojega, Jahve, u sve dane!</p> 
 <p><a name="an_94:1">94:1</a> Bože osvetniče, Jahve, Bože osvetniče, pokaži se.</p> 
 <p><a name="an_94:2">94:2</a> Ustani ti što sudiš zemlju, po zasluzi plati oholima!</p> 
 <p><a name="an_94:3">94:3</a> Dokle će bezbošci, Jahve, dokle će se bezbošci hvastati?</p> 
 <p><a name="an_94:4">94:4</a> Dokle će brbljati, drsko govoriti, dokle će se bezakonici hvastati?</p> 
 <p><a name="an_94:5">94:5</a> Tlače narod tvoj, Jahve, i baštinu tvoju pritišću;</p> 
 <p><a name="an_94:6">94:6</a> kolju udovicu i pridošlicu, sirotama život oduzimlju</p> 
 <p><a name="an_94:7">94:7</a> i govore: "Jahve ne vidi! Ne opaža Bog Jakovljev!"</p> 
 <p><a name="an_94:8">94:8</a> Shvatite, lude u narodu: bezumni, kad ćete se urazumiti?</p> 
 <p><a name="an_94:9">94:9</a> Onaj što uho zasadi da ne čuje? Koji stvori oko da ne vidi?</p> 
 <p><a name="an_94:10">94:10</a> Onaj što odgaja narode da ne kazni - Onaj što ljude uči mudrosti?</p> 
 <p><a name="an_94:11">94:11</a> Jahve poznaje namisli ljudske: one su isprazne.</p> 
 <p><a name="an_94:12">94:12</a> Blago onom koga ti poučavaš, Jahve, i učiš Zakonu svojemu:</p> 
 <p><a name="an_94:13">94:13</a> da mu mir udijeliš od nesretnih dana, dok se grob kopa zlikovcu.</p> 
 <p><a name="an_94:14">94:14</a> Jer neće Jahve odbaciti naroda svojega i svoje baštine neće napustiti;</p> 
 <p><a name="an_94:15">94:15</a> jer će se pravo dosuditi pravednosti i za njom će ići svi čestiti srcem.</p> 
 <p><a name="an_94:16">94:16</a> Tko će ustati za me protiv zlotvora? Tko će se zauzeti za me protiv zločinaca?</p> 
 <p><a name="an_94:17">94:17</a> Da mi Jahve ne pomaže, brzo bih sišao u mjesto tišine.</p> 
 <p><a name="an_94:18">94:18</a> Čim pomislim: "Noga mi posrće", dobrota me tvoja, o Jahve, podupire.</p> 
 <p><a name="an_94:19">94:19</a> Kad se skupe tjeskobe u srcu mome, tvoje mi utjehe dušu vesele.</p> 
 <p><a name="an_94:20">94:20</a> Zar je bezbožno sudište u savezu s tobom kad nevolje stvara pod izlikom zakona?</p> 
 <p><a name="an_94:21">94:21</a> Nek' samo pritišću dušu pravednog, nek' osuđuju krv nedužnu:</p> 
 <p><a name="an_94:22">94:22</a> Jahve mi je utvrda, Bog - hrid utočišta moga.</p> 
 <p><a name="an_94:23">94:23</a> Platit će im bezakonje njihovo, njihovom će ih zloćom istrijebiti, istrijebit će ih Jahve, Bog naš.</p> 
 <p><a name="an_95:1">95:1</a> Dođite, kličimo Jahvi, uzvikujmo Hridi, Spasitelju svome!</p> 
 <p><a name="an_95:2">95:2</a> Pred lice mu stupimo s hvalama, kličimo mu u pjesmama!</p> 
 <p><a name="an_95:3">95:3</a> Jer velik je Jahve, Bog naš, Kralj veliki nad svim bogovima.</p> 
 <p><a name="an_95:4">95:4</a> U njegovoj su ruci zemaljske dubine, njegovi su vrhunci planina.</p> 
 <p><a name="an_95:5">95:5</a> Njegovo je more, on ga je stvorio, i kopno koje načiniše ruke njegove.</p> 
 <p><a name="an_95:6">95:6</a> Dođite, prignimo koljena i padnimo nice, poklonimo se Jahvi koji nas stvori!</p> 
 <p><a name="an_95:7">95:7</a> Jer on je Bog naš, a mi narod paše njegove, ovce što on ih čuva. O, da danas glas mu poslušate:</p> 
 <p><a name="an_95:8">95:8</a> "Ne budite srca tvrda kao u Meribi, kao u dan Mase u pustinji</p> 
 <p><a name="an_95:9">95:9</a> gdje me iskušavahu očevi vaši premda vidješe djela moja.</p> 
 <p><a name="an_95:10">95:10</a> Četrdeset ljeta jadio me naraštaj onaj, pa rekoh: 'Narod su nestalna srca i ne promiču moje putove.'</p> 
 <p><a name="an_95:11">95:11</a> Stog se zakleh u svom gnjevu: 'Nikad neće ući u moj pokoj!'"</p> 
 <p><a name="an_96:1">96:1</a> Pjevajte Jahvi pjesmu novu! Pjevaj Jahvi, sva zemljo!</p> 
 <p><a name="an_96:2">96:2</a> Pjevajte Jahvi, hvalite ime njegovo! Navješćujte iz dana u dan spasenje njegovo,</p> 
 <p><a name="an_96:3">96:3</a> kazujte poganima njegovu slavu, svim narodima čudesa njegova.</p> 
 <p><a name="an_96:4">96:4</a> Velik je Jahve, hvale predostojan, strašniji od svih bogova!</p> 
 <p><a name="an_96:5">96:5</a> Ništavni su svi bozi naroda. Jahve stvori nebesa!</p> 
 <p><a name="an_96:6">96:6</a> Slava je i veličanstvo pred njim, sila i sjaj u Svetištu njegovu.</p> 
 <p><a name="an_96:7">96:7</a> Dajte Jahvi, narodna plemena, dajte Jahvi slavu i silu!</p> 
 <p><a name="an_96:8">96:8</a> Dajte Jahvi slavu imena njegova! Prinosite žrtvu i uđite u dvorove njegove,</p> 
 <p><a name="an_96:9">96:9</a> poklonite se Jahvi u sjaju svetosti njegove. Strepi pred njim, zemljo sva!</p> 
 <p><a name="an_96:10">96:10</a> Nek' se govori među poganima: "Jahve kraljuje!" Svijet on učvrsti da se ne pomakne, narodima pravedno upravlja.</p> 
 <p><a name="an_96:11">96:11</a> Raduj se, nebo, i kliči, zemljo! Neka huči more i što je u njemu!</p> 
 <p><a name="an_96:12">96:12</a> Nek' se raduje polje i što je na njemu, neka klikće šumsko drveće</p> 
 <p><a name="an_96:13">96:13</a> pred Jahvom, jer dolazi, jer dolazi suditi zemlji. Sudit će svijetu u pravdi i narodima u istini svojoj.</p> 
 <p><a name="an_97:1">97:1</a> Jahve kraljuje: neka kliče zemlja, nek' se vesele otoci mnogi!</p> 
 <p><a name="an_97:2">97:2</a> Oblak i tama ovijaju njega, pravda i pravo temelji su prijestolja njegova.</p> 
 <p><a name="an_97:3">97:3</a> Oganj ide pred njim i sažiže okolo dušmane njegove.</p> 
 <p><a name="an_97:4">97:4</a> Munje mu svijet osvjetljuju; zemlja to vidi i strepi.</p> 
 <p><a name="an_97:5">97:5</a> Brda se tope pred Jahvom k'o vosak, pred vladarom zemlje sve.</p> 
 <p><a name="an_97:6">97:6</a> Nebesa navješćuju pravednost njegovu, svi narodi gledaju mu slavu.</p> 
 <p><a name="an_97:7">97:7</a> Nek' se postide svi što likove štuju i koji se hvale kumirima. Poklonite mu se, svi bozi!</p> 
 <p><a name="an_97:8">97:8</a> Sion radostan sluša, gradovi Judini kliču zbog tvojih sudova, o Jahve!</p> 
 <p><a name="an_97:9">97:9</a> Jer ti si, o Jahve, Svevišnji - nad svom zemljom, visoko, visoko nad bozima svima.</p> 
 <p><a name="an_97:10">97:10</a> Jahve ljubi one koji mrze na zlo, on čuva duše pobožnika svojih, izbavlja ih iz ruku opakih.</p> 
 <p><a name="an_97:11">97:11</a> Svjetlost sviće pravedniku i radost čestitima u srcu.</p> 
 <p><a name="an_97:12">97:12</a> Radujte se, pravednici, u Jahvi, slavite sveto ime njegovo!</p> 
 <p><a name="an_98:1">98:1</a> Psalam.  Pjevajte Jahvi pjesmu novu, jer učini djela čudesna. Pobjedu mu pribavi desnica njegova i sveta mišica njegova.</p> 
 <p><a name="an_98:2">98:2</a> Jahve obznani spasenje svoje, pred poganima pravednost objavi.</p> 
 <p><a name="an_98:3">98:3</a> Spomenu se dobrote i vjernosti prema domu Izraelovu. Svi krajevi svijeta vidješe spasenje Boga našega.</p> 
 <p><a name="an_98:4">98:4</a> Sva zemljo, poklikni Jahvi, raduj se, kliči i pjevaj!</p> 
 <p><a name="an_98:5">98:5</a> Zapjevajte Jahvi uz citaru, uz citaru i uza zvuke harfe;</p> 
 <p><a name="an_98:6">98:6</a> uz trublje i zvuke rogova: kličite Jahvi kralju!</p> 
 <p><a name="an_98:7">98:7</a> Neka huči more i što je u njemu, krug zemaljski i stanovnici njegovi!</p> 
 <p><a name="an_98:8">98:8</a> Rijeke nek' plješću rukama, zajedno s njima neka se brda raduju!</p> 
 <p><a name="an_98:9">98:9</a> Jer Jahve dolazi, dolazi suditi zemlji. Vladat će krugom zemaljskim po pravdi i pucima po pravici.</p> 
 <p><a name="an_99:1">99:1</a> Jahve kraljuje - nek' zadršću narodi; sjedi nad kerubima - zemlja nek' se potrese!</p> 
 <p><a name="an_99:2">99:2</a> Velik je Jahve na Sionu, uzvišen nada sve narode.</p> 
 <p><a name="an_99:3">99:3</a> Nek' slave ime tvoje veliko i strašno: ono je sveto!</p> 
 <p><a name="an_99:4">99:4</a> Ti kralj si moćan koji ljubiš što je pravo, pravednost ti si utvrdio, pravo i pravednost vršiš u Jakovu.</p> 
 <p><a name="an_99:5">99:5</a> Uzvisujte Jahvu, Boga našega, padnite pred podnožje njegovo: ono je sveto.</p> 
 <p><a name="an_99:6">99:6</a> Mojsije i Aron među svećenicima njegovim i Samuel među onima koji zazivaju ime njegovo: zazivahu Jahvu, i on ih usliša.</p> 
 <p><a name="an_99:7">99:7</a> Iz stupa od oblaka govoraše njima: slušahu zapovijedi njegove i odredbe što ih dade.</p> 
 <p><a name="an_99:8">99:8</a> Jahve, Bože naš, ti si ih uslišivao; Bože, milostiv si bio njima premda si kažnjavao grijehe njihove.</p> 
 <p><a name="an_99:9">99:9</a> Uzvisujte Jahvu, Boga našega, padnite pred svetu goru njegovu: jer svet je Jahve, Bog naš.</p> 
 <p><a name="an_100:1">100:1</a> Psalam.  Zahvalnica.  Kliči Jahvi, zemljo sva!</p> 
 <p><a name="an_100:2">100:2</a> Služite Jahvi u veselju! Pred lice mu dođite s radosnim klicanjem!</p> 
 <p><a name="an_100:3">100:3</a> Znajte da je Jahve Bog: on nas stvori, i mi smo njegovi, njegov smo narod i ovce paše njegove.</p> 
 <p><a name="an_100:4">100:4</a> Uđite s hvalama na vrata njegova, u dvore njegove s pjesmama; hvalite ga, ime mu slavite!</p> 
 <p><a name="an_100:5">100:5</a> Jer dobar je Jahve, dovijeka je ljubav njegova, od koljena do koljena vjernost njegova.</p> 
 <p><a name="an_101:1">101:1</a> Davidov.  Psalam.  Da zapjevam o dobroti i pravdi, tebi, Jahve, da zasviram!</p> 
 <p><a name="an_101:2">101:2</a> Razmatrat ću put savršenstva: kad li ćeš k meni doći? Hodit ću u nedužnosti srca u domu svojemu.</p> 
 <p><a name="an_101:3">101:3</a> Neću stavljati pred oči svoje ništa opako. Mrzim čovjeka koji čini zlo: on neće biti uza me.</p> 
 <p><a name="an_101:4">101:4</a> Opako će srce biti daleko od mene; o zlu neću da znadem.</p> 
 <p><a name="an_101:5">101:5</a> Tko kleveće bližnjeg u potaji, toga ću pogubiti. Čovjeka oholih očiju i srca naduta ja ne podnosim.</p> 
 <p><a name="an_101:6">101:6</a> Pogled upravljam k vjernima na zemlji da sa mnom stanuju. Tko hodi putem nedužnim taj će mi služiti.</p> 
 <p><a name="an_101:7">101:7</a> Neće prebivati u kući mojoj tko spletke snuje. Tko govori laži, neće opstati pred mojim očima.</p> 
 <p><a name="an_101:8">101:8</a> Svaki ću dan istrebljivati sve zlikovce u zemlji; iskorijenit ću iz grada Jahvina sve koji čine bezakonje.</p> 
 <p><a name="an_102:1">102:1</a> Molitva nevoljnika koji je klonuo pa svoju tugu izlijeva </p> 
 <p><a name="an_102:2">102:2</a> Jahve, usliši molitvu moju, i vapaj moj k tebi da dođe!</p> 
 <p><a name="an_102:3">102:3</a> Nemoj sakrivati lice od mene u dan moje nevolje! Prigni k meni uho svoje: kad te prizovem, brzo me usliši!</p> 
 <p><a name="an_102:4">102:4</a> Jer moji dani nestaju poput dima, a moje kosti gore kao oganj.</p> 
 <p><a name="an_102:5">102:5</a> Srce mi se suši kao pokošena trava i kruh svoj zaboravljam jesti.</p> 
 <p><a name="an_102:6">102:6</a> Od snažnih jecaja mojih kosti mi uz kožu prionuše.</p> 
 <p><a name="an_102:7">102:7</a> Sličan sam čaplji u pustinji, postah k'o ćuk na pustoj razvalini.</p> 
 <p><a name="an_102:8">102:8</a> Ne nalazim sna i uzdišem k'o samotan vrabac na krovu.</p> 
 <p><a name="an_102:9">102:9</a> Svagda me grde dušmani moji; mnome se proklinju što bjesne na me.</p> 
 <p><a name="an_102:10">102:10</a> Pepeo jedem poput kruha, a piće svoje miješam sa suzama</p> 
 <p><a name="an_102:11">102:11</a> zbog tvoje ljutine i gnjeva, jer si me digao i bacio.</p> 
 <p><a name="an_102:12">102:12</a> Moji su dani k'o oduljena sjena, a ja se, gle, sušim poput trave.</p> 
 <p><a name="an_102:13">102:13</a> A ti, o Jahve, ostaješ dovijeka i tvoje ime kroza sva koljena.</p> 
 <p><a name="an_102:14">102:14</a> Ustani, smiluj se Sionu: vrijeme je da mu se smiluješ - sada je čas!</p> 
 <p><a name="an_102:15">102:15</a> Jer milo je slugama tvojim kamenje njegovo, žale ruševine njegove.</p> 
 <p><a name="an_102:16">102:16</a> Tad će se pogani bojati, Jahve, imena tvojega i svi kraljevi zemlje slave tvoje</p> 
 <p><a name="an_102:17">102:17</a> kad Jahve opet sazda Sion, kad se pokaže u slavi svojoj,</p> 
 <p><a name="an_102:18">102:18</a> kad se osvrne na prošnju ubogih i ne prezre molitve njihove.</p> 
 <p><a name="an_102:19">102:19</a> Nek' se zapiše ovo za budući naraštaj, puk što nastane neka hvali Jahvu.</p> 
 <p><a name="an_102:20">102:20</a> Jer Jahve gleda sa svog uzvišenog svetišta, s nebesa na zemlju gleda</p> 
 <p><a name="an_102:21">102:21</a> da čuje jauke sužnjeva, da izbavi smrti predane,</p> 
 <p><a name="an_102:22">102:22</a> da se na Sionu navijesti ime Jahvino i njegova hvala u Jeruzalemu</p> 
 <p><a name="an_102:23">102:23</a> kad se narodi skupe i kraljevstva da služe Jahvi.</p> 
 <p><a name="an_102:24">102:24</a> Putem je istrošio sile moje, skratio mi dane.</p> 
 <p><a name="an_102:25">102:25</a> Rekoh: "Bože moj, nemoj me uzeti u sredini dana mojih! Kroza sva koljena traju godine tvoje.</p> 
 <p><a name="an_102:26">102:26</a> U početku utemelji zemlju, i nebo je djelo ruku tvojih.</p> 
 <p><a name="an_102:27">102:27</a> Propast će, ti ćeš ostati, sve će ostarjeti kao odjeća. Mijenjaš ih poput haljine i nestaju:</p> 
 <p><a name="an_102:28">102:28</a> ti si uvijek isti - godinama tvojim nema kraja.</p> 
 <p><a name="an_102:29">102:29</a> Djeca će tvojih slugu živjeti u miru i potomstvo će njihovo trajati pred tobom.</p> 
 <p><a name="an_103:1">103:1</a> Davidov.  Blagoslivljaj Jahvu, dušo moja, i sve što je u meni, sveto ime njegovo!</p> 
 <p><a name="an_103:2">103:2</a> Blagoslivljaj Jahvu, dušo moja, i ne zaboravi dobročinstva njegova:</p> 
 <p><a name="an_103:3">103:3</a> on ti otpušta sve grijehe tvoje, on iscjeljuje sve slabosti tvoje;</p> 
 <p><a name="an_103:4">103:4</a> on ti od propasti čuva život, kruni te dobrotom i ljubavlju;</p> 
 <p><a name="an_103:5">103:5</a> život ti ispunja dobrima, k'o orlu ti se mladost obnavlja.</p> 
 <p><a name="an_103:6">103:6</a> Jahve čini pravedna djela i potlačenima vraća pravicu,</p> 
 <p><a name="an_103:7">103:7</a> Mojsiju objavi putove svoje, sinovima Izraelovim djela svoja.</p> 
 <p><a name="an_103:8">103:8</a> Milosrdan i milostiv je Jahve, spor na srdžbu i vrlo dobrostiv.</p> 
 <p><a name="an_103:9">103:9</a> Jarostan nije za vječna vremena niti dovijeka plamti srdžba njegova.</p> 
 <p><a name="an_103:10">103:10</a> Ne postupa s nama po grijesima našim niti nam plaća po našim krivnjama.</p> 
 <p><a name="an_103:11">103:11</a> Jer kako je nebo visoko nad zemljom, dobrota je njegova s onima koji ga se boje.</p> 
 <p><a name="an_103:12">103:12</a> Kako je istok daleko od zapada, tako udaljuje od nas bezakonja naša.</p> 
 <p><a name="an_103:13">103:13</a> Kako se otac smiluje dječici, tako se Jahve smiluje onima što ga se boje.</p> 
 <p><a name="an_103:14">103:14</a> Jer dobro zna kako smo sazdani, spominje se da smo prašina.</p> 
 <p><a name="an_103:15">103:15</a> Dani su čovjekovi kao sijeno, cvate k'o cvijetak na njivi;</p> 
 <p><a name="an_103:16">103:16</a> jedva ga dotakne vjetar, i već ga nema, ne pamti ga više ni mjesto njegovo.</p> 
 <p><a name="an_103:17">103:17</a> Al' ljubav Jahvina vječna je nad onima što ga se boje i njegova pravda nad sinovima sinova,</p> 
 <p><a name="an_103:18">103:18</a> nad onima što njegov Savez čuvaju i pamte mu zapovijedi da ih izvrše.</p> 
 <p><a name="an_103:19">103:19</a> Jahve u nebu postavi prijestolje svoje, i kraljevska vlast svemir mu obuhvaća.</p> 
 <p><a name="an_103:20">103:20</a> Blagoslivljajte Jahvu, svi anđeli njegovi, vi jaki u sili, što izvršujete naredbe njegove, poslušni riječi njegovoj!</p> 
 <p><a name="an_103:21">103:21</a> Blagoslivljajte Jahvu, sve vojske njegove, sluge njegove koje činite volju njegovu!</p> 
 <p><a name="an_103:22">103:22</a> Blagoslivljajte Jahvu, sva djela njegova, na svakome mjestu vlasti njegove: blagoslivljaj Jahvu, dušo moja!</p> 
 <p><a name="an_104:1">104:1</a> Blagoslivljaj Jahvu, dušo moja, Jahve, Bože moj, silno si velik! Odjeven veličanstvom i ljepotom,</p> 
 <p><a name="an_104:2">104:2</a> svjetlošću ogrnut kao plaštem! Nebo si razapeo kao šator,</p> 
 <p><a name="an_104:3">104:3</a> na vodama sagradio dvorove svoje. Od oblaka praviš kola svoja, na krilima vjetrova putuješ.</p> 
 <p><a name="an_104:4">104:4</a> Vjetrove uzimaš za glasnike, a žarki oganj za slugu svojega.</p> 
 <p><a name="an_104:5">104:5</a> Zemlju si stavio na stupove njene: neće se poljuljati u vijeke vjekova,</p> 
 <p><a name="an_104:6">104:6</a> pokrio si je vodama bezdanim k'o haljinom, iznad bregova stajahu vode;</p> 
 <p><a name="an_104:7">104:7</a> na tvoju se prijetnju povukoše, od tvoje grmljavine zadrhtaše.</p> 
 <p><a name="an_104:8">104:8</a> Bregovi se digoše, doline spustiše na mjesto koje si im odredio.</p> 
 <p><a name="an_104:9">104:9</a> Odredio si granicu koju ne smiju prijeći, da opet ne pokriju zemlju.</p> 
 <p><a name="an_104:10">104:10</a> Izvore svraćaš u potoke što žubore među brdima.</p> 
 <p><a name="an_104:11">104:11</a> Oni poje sve živine poljske, divlji magarci žeđ gase u njima.</p> 
 <p><a name="an_104:12">104:12</a> Uz njih se gnijezde ptice nebeske i pjevaju među granama.</p> 
 <p><a name="an_104:13">104:13</a> Ti natapaš bregove iz dvorova svojih, zemlja se nasićuje plodom tvojih ruku.</p> 
 <p><a name="an_104:14">104:14</a> Ti daješ te niče trava za stoku i bilje na korist čovjeku da izvede kruh iz zemlje</p> 
 <p><a name="an_104:15">104:15</a> i vino što razvedruje srce čovječje; da uljem lice osvježi i da kruh okrijepi srce čovjeku.</p> 
 <p><a name="an_104:16">104:16</a> Stabla se Jahvina napajaju hranom, cedri libanonski koje on zasadi.</p> 
 <p><a name="an_104:17">104:17</a> Ondje se ptice gnijezde, u čempresu dom je rodin.</p> 
 <p><a name="an_104:18">104:18</a> Visoki bregovi daju kozorogu a pećine jazavcu sklonište.</p> 
 <p><a name="an_104:19">104:19</a> Ti si stvorio mjesec da označuje vremena i sunce znade kada ima zaći.</p> 
 <p><a name="an_104:20">104:20</a> Kad razastreš tmine i noć se spusti, tad se šuljaju u njoj životinje šumske.</p> 
 <p><a name="an_104:21">104:21</a> Lavići riču za plijenom i od Boga hranu traže.</p> 
 <p><a name="an_104:22">104:22</a> Kad sunce ograne, nestaju i liježu na ležaje.</p> 
 <p><a name="an_104:23">104:23</a> Tad čovjek izlazi na dnevni posao i na rad do večeri.</p> 
 <p><a name="an_104:24">104:24</a> Kako su brojna tvoja djela, o Jahve! Sve si to mudro učinio: puna je zemlja stvorenja tvojih.</p> 
 <p><a name="an_104:25">104:25</a> Eno mora, velika i široka, u njemu vrve gmazovi bez broja, životinje male i velike.</p> 
 <p><a name="an_104:26">104:26</a> Onud prolaze nemani, Levijatan kojeg stvori da se igra u njemu.</p> 
 <p><a name="an_104:27">104:27</a> I sva ova bića željno čekaju da ih nahraniš na vrijeme.</p> 
 <p><a name="an_104:28">104:28</a> Daješ li im, tada sabiru: otvaraš li ruku, nasite se dobrima.</p> 
 <p><a name="an_104:29">104:29</a> Sakriješ li lice svoje, tad se rastuže; ako dah im oduzmeš, ugibaju i opet se u prah vraćaju.</p> 
 <p><a name="an_104:30">104:30</a> Pošalješ li dah svoj, opet nastaju, i tako obnavljaš lice zemlje.</p> 
 <p><a name="an_104:31">104:31</a> Neka dovijeka traje slava Jahvina: nek' se raduje Jahve u djelima svojim!</p> 
 <p><a name="an_104:32">104:32</a> On pogleda zemlju i ona se potrese, dotakne bregove, oni se zadime.</p> 
 <p><a name="an_104:33">104:33</a> Pjevat ću Jahvi dokle god živim, svirat ću Bogu svome dokle god me bude.</p> 
 <p><a name="an_104:34">104:34</a> Bilo mu milo pjevanje moje! Ja ću se radovati u Jahvi.</p> 
 <p><a name="an_104:35">104:35</a> Nek' zločinci sa zemlje nestanu i bezbožnika nek' više ne bude! Blagoslivljaj Jahvu, dušo moja! Aleluja!</p> 
 <p><a name="an_105:1">105:1</a> Hvalite Jahvu, prizivajte mu ime, navješćujte među narodima djela njegova!</p> 
 <p><a name="an_105:2">105:2</a> Pjevajte mu, svirajte mu, pripovijedajte sva njegova čudesa!</p> 
 <p><a name="an_105:3">105:3</a> Dičite se svetim imenom njegovim, neka se raduje srce onih što traže Jahvu!</p> 
 <p><a name="an_105:4">105:4</a> Tražite Jahvu i njegovu snagu, tražite svagda njegovo lice!</p> 
 <p><a name="an_105:5">105:5</a> Sjetite se čudesa koja učini, njegovih čuda i sudova usta njegovih!</p> 
 <p><a name="an_105:6">105:6</a> Abrahamov rod sluga je njegov, sinovi Jakovljevi njegovi izabranici!</p> 
 <p><a name="an_105:7">105:7</a> On je Jahve, Bog naš; po svoj su zemlji njegovi sudovi!</p> 
 <p><a name="an_105:8">105:8</a> On se uvijek sjeća svojega Saveza, riječi koju dade tisući naraštaja:</p> 
 <p><a name="an_105:9">105:9</a> Saveza koji sklopi s Abrahamom i zakletve svoje Izaku.</p> 
 <p><a name="an_105:10">105:10</a> Ustanovi je kao zakon Jakovu, Izraelu vječni Savez,</p> 
 <p><a name="an_105:11">105:11</a> govoreći: "Tebi ću dati kanaansku zemlju kao dio u baštinu vašu."</p> 
 <p><a name="an_105:12">105:12</a> Kad ih još bješe malo na broju, vrlo malo, i kad bjehu pridošlice u njoj,</p> 
 <p><a name="an_105:13">105:13</a> išli su od naroda do naroda, iz jednoga kraljevstva k drugom narodu,</p> 
 <p><a name="an_105:14">105:14</a> ali ne dopusti nikom da ih tlači, kažnjavaše zbog njih kraljeve:</p> 
 <p><a name="an_105:15">105:15</a> "Ne dirajte u moje pomazanike, ne nanosite zla mojim prorocima!"</p> 
 <p><a name="an_105:16">105:16</a> I on pozva glad na zemlju, sve zalihe uništi krušne.</p> 
 <p><a name="an_105:17">105:17</a> Pred njima čovjeka posla: Josip u ropstvo bijaše prodan.</p> 
 <p><a name="an_105:18">105:18</a> Sputaše uzama noge njegove, u gvožđe mu vrat staviše,</p> 
 <p><a name="an_105:19">105:19</a> dok se ne ispuni proroštvo njegovo, Jahvina ga riječ potvrdi.</p> 
 <p><a name="an_105:20">105:20</a> Kralj naredi da ga driješe, narÄodÄa poglavar oslobodi njega.</p> 
 <p><a name="an_105:21">105:21</a> Za domaćina ga stavi kući svojoj, za nadstojnika sveg imanja svoga,</p> 
 <p><a name="an_105:22">105:22</a> da velikaše njegove po volji uči i starce njegove mudrosti da vodi.</p> 
 <p><a name="an_105:23">105:23</a> Tad Izrael u Egipat uđe, Jakov došljak bješe u Kamovoj zemlji.</p> 
 <p><a name="an_105:24">105:24</a> Narod svoj umnoži veoma, učini ga jačim od dušmana.</p> 
 <p><a name="an_105:25">105:25</a> Okrenu im srce da zamrze narod njegov, da slugama njegovim opaki budu.</p> 
 <p><a name="an_105:26">105:26</a> Mojsija posla, slugu svoga, Arona, kog odabra.</p> 
 <p><a name="an_105:27">105:27</a> Činjahu među njima znake njegove i čudesa u Kamovoj zemlji.</p> 
 <p><a name="an_105:28">105:28</a> Posla tmine, i smrknu se, al' prkosiše oni riječima njegovim.</p> 
 <p><a name="an_105:29">105:29</a> U krv im vode prometnu i pobi ribe njihove.</p> 
 <p><a name="an_105:30">105:30</a> Zemljom im žabe provrvješe, prodriješe i u dvore kraljevske.</p> 
 <p><a name="an_105:31">105:31</a> Reče, i muha roj doletje i komarci u sve kraje njine.</p> 
 <p><a name="an_105:32">105:32</a> Mjesto kiše grÓad im dade, ognjene munje po njihovoj zemlji.</p> 
 <p><a name="an_105:33">105:33</a> Udari im lozu i smokve, polomi stabla u krajima njinim.</p> 
 <p><a name="an_105:34">105:34</a> Reče, i skakavci dođoše i bezbrojne gusjenice s njima.</p> 
 <p><a name="an_105:35">105:35</a> U zemlji im proždriješe svu bilinu, proždriješe rod njihovih njiva.</p> 
 <p><a name="an_105:36">105:36</a> Pobi sve prvorođene u njihovoj zemlji, sve prvine snage njihove.</p> 
 <p><a name="an_105:37">105:37</a> Izvede ih sa srebrom i zlatom; u plemenima njinim bolesnih ne bješe.</p> 
 <p><a name="an_105:38">105:38</a> Odlasku njihovu Egipat se obradova, jer ga od njih strah spopade.</p> 
 <p><a name="an_105:39">105:39</a> Rasprostro je oblak kao pokrov i oganj da se obnoć sja.</p> 
 <p><a name="an_105:40">105:40</a> Zamoliše, i dovede prepelice, nebeskim ih kruhom tad nahrani.</p> 
 <p><a name="an_105:41">105:41</a> Hrid rascijepi, i provri voda, pustinjom poteče kao rijeka.</p> 
 <p><a name="an_105:42">105:42</a> Tad se sjeti svete riječi svoje što je zada sluzi svome Abrahamu.</p> 
 <p><a name="an_105:43">105:43</a> Puk svoj s klicanjem izvede i s veseljem izabrane svoje.</p> 
 <p><a name="an_105:44">105:44</a> I dade im zemlje poganske, trud naroda baštiniše,</p> 
 <p><a name="an_105:45">105:45</a> da čuvaju naredbe njegove i zakone da mu paze. Aleluja!</p> 
 <p><a name="an_106:1">106:1</a> Aleluja!  Hvalite Jahvu jer je dobar, jer je vječna ljubav njegova!</p> 
 <p><a name="an_106:2">106:2</a> Tko će izreć' djela moći Jahvine, tko li mu iskazat' sve pohvale?</p> 
 <p><a name="an_106:3">106:3</a> Blaženi što drže naredbe njegove i čine pravo u svako doba!</p> 
 <p><a name="an_106:4">106:4</a> Sjeti me se, Jahve, po dobroti prema svome puku, pohodi me spasenjem svojim</p> 
 <p><a name="an_106:5">106:5</a> da uživam sreću izabranih tvojih, da se radujem radosti naroda tvoga, da tvojom se baštinom ponosim.</p> 
 <p><a name="an_106:6">106:6</a> Zgriješismo kao oci naši, činismo bezakonje, bezbožno radismo.</p> 
 <p><a name="an_106:7">106:7</a> Oci naši u Egiptu, nehajni za čudesa tvoja, ne spominjahu se velike ljubavi tvoje, već na Svevišnjeg digoše se na Crvenom moru.</p> 
 <p><a name="an_106:8">106:8</a> Al' on ih izbavi rad' imena svoga da pokaže silu svoju.</p> 
 <p><a name="an_106:9">106:9</a> Zapovjedi Crvenome moru, i presahnu ono, provede ih izmed valÄa kao kroz pustinju.</p> 
 <p><a name="an_106:10">106:10</a> Iz ruku mrzitelja njih izbavi, oslobodi iz ruku dušmana.</p> 
 <p><a name="an_106:11">106:11</a> I prekriše vode neprijatelje njine, ne ostade nijednoga od njih.</p> 
 <p><a name="an_106:12">106:12</a> Vjerovahu riječima njegovim i hvale mu pjevahu.</p> 
 <p><a name="an_106:13">106:13</a> Zaboraviše brzo djela njegova, ne uzdaše se u volju njegovu.</p> 
 <p><a name="an_106:14">106:14</a> Pohlepi se daše u pustinji, iskušavahu Boga u samoći.</p> 
 <p><a name="an_106:15">106:15</a> I dade im što iskahu, al' u duše njine on groznicu posla.</p> 
 <p><a name="an_106:16">106:16</a> Zavidješe tada Mojsiju u taboru, Aronu, kog posveti Jahve.</p> 
 <p><a name="an_106:17">106:17</a> Otvori se zemlja, Datana proždrije, Abiramovo pokri mnoštvo.</p> 
 <p><a name="an_106:18">106:18</a> Oganj pade na sve mnoštvo njino i zlotvore plamen sažga.</p> 
 <p><a name="an_106:19">106:19</a> Načiniše tele na Horebu, klanjahu se liku od zlata slivenu.</p> 
 <p><a name="an_106:20">106:20</a> Zamijeniše Slavu svoju likom bika što proždire travu.</p> 
 <p><a name="an_106:21">106:21</a> Zaboraviše Boga, koji ih izbavi u Egiptu znamenja čineći</p> 
 <p><a name="an_106:22">106:22</a> i čudesa u Kamovoj zemlji i strahote na Crvenome moru.</p> 
 <p><a name="an_106:23">106:23</a> Već namisli da ih satre, al' Mojsije, izabranik njegov, zauze se za njih da srdžbu mu odvrati, te ih ne uništi.</p> 
 <p><a name="an_106:24">106:24</a> Prezreše oni zemlju željkovanu ne vjerujuć' njegovoj riječi.</p> 
 <p><a name="an_106:25">106:25</a> Mrmljahu pod šatorima svojim, ne poslušaše glasa Jahvina.</p> 
 <p><a name="an_106:26">106:26</a> Zakle se tada podignutom rukom: sve će ih pokosit' u pustinji,</p> 
 <p><a name="an_106:27">106:27</a> potomstvo njino međ' narode razbacat', njih razasut' po zemljama.</p> 
 <p><a name="an_106:28">106:28</a> Posvetiše se Baal Peoru i jedoše žrtve bogova mrtvih.</p> 
 <p><a name="an_106:29">106:29</a> Razjariše ga nedjelima svojim, i on na njih pošast baci.</p> 
 <p><a name="an_106:30">106:30</a> Al' se Pinhas diže, sud izvrši i pošasti nesta tada.</p> 
 <p><a name="an_106:31">106:31</a> U zasluge to mu uđe u sva pokoljenja dovijeka.</p> 
 <p><a name="an_106:32">106:32</a> Razjariše ga opet kraj voda meripskih, i Mojsija zlo pogodi zbog njih,</p> 
 <p><a name="an_106:33">106:33</a> jer mu duh već ogorčiše, nesmotrenu riječ izusti.</p> 
 <p><a name="an_106:34">106:34</a> I ne istrijebiše naroda za koje im Jahve bješe naredio.</p> 
 <p><a name="an_106:35">106:35</a> S poganima miješahu se, naučiše djela njina.</p> 
 <p><a name="an_106:36">106:36</a> Štovahu likove njihove, koji im postaše zamka.</p> 
 <p><a name="an_106:37">106:37</a> Žrtvovahu sinove svoje i svoje kćeri zlodusima.</p> 
 <p><a name="an_106:38">106:38</a> Prolijevahu krv nevinu, krv sinova i kćeri svojih, koje žrtvovahu likovima kanaanskim. Zemlja bješe krvlju okaljana,</p> 
 <p><a name="an_106:39">106:39</a> djelima se svojim uprljaše, učiniše preljub svojim nedjelima.</p> 
 <p><a name="an_106:40">106:40</a> Na svoj narod Jahve srdžbom planu, zgadi mu se njegova baština.</p> 
 <p><a name="an_106:41">106:41</a> Predade ih u ruke pogana te vladahu njima mrzitelji njini.</p> 
 <p><a name="an_106:42">106:42</a> Mučili ih neprijatelji i tlačili rukom svojom.</p> 
 <p><a name="an_106:43">106:43</a> Prečesto ih izbavljaše, al' ga razjariše naumima svojim: pokošeni bjehu za bezakonja svoja.</p> 
 <p><a name="an_106:44">106:44</a> On pogleda opet na nevolju njinu kad njihove molitve začu</p> 
 <p><a name="an_106:45">106:45</a> i sjeti se svog Saveza s njima, sažali se na njih u velikom milosrđu svome.</p> 
 <p><a name="an_106:46">106:46</a> Učini da nađu milost u onih što ih bjehu zarobili.</p> 
 <p><a name="an_106:47">106:47</a> Spasi nas, Jahve, Bože naš, i saberi nas od bezbožnih naroda da slavimo tvoje sveto ime, da se tvojom slavom ponosimo.</p> 
 <p><a name="an_106:48">106:48</a> Blagoslovljen Jahve, Bog Izraelov, od vijeka dovijeka! I sav narod neka kaže: "Amen! Aleluja!"</p> 
 <p><a name="an_107:1">107:1</a> Hvalite Jahvu jer je dobar, jer je dovijeka ljubav njegova!</p> 
 <p><a name="an_107:2">107:2</a> Tako nek' reknu svi otkupljenici koje Jahve otkupi iz ruke dušmanske</p> 
 <p><a name="an_107:3">107:3</a> i koje skupi iz svih zemalja, s istoka i sa zapada, sa sjevera i s juga.</p> 
 <p><a name="an_107:4">107:4</a> Lutahu pustinjom, u samoći pustoj, puta ne nalazeć' do naseljena grada.</p> 
 <p><a name="an_107:5">107:5</a> Gladni su bili, žeđu izmoreni, duša je klonula u njima.</p> 
 <p><a name="an_107:6">107:6</a> Tada zavapiše Jahvi u svojoj tjeskobi, i on ih istrže iz svih nevolja.</p> 
 <p><a name="an_107:7">107:7</a> Pravim ih putem pÓovede da stignu ka gradu naseljenu.</p> 
 <p><a name="an_107:8">107:8</a> Neka hvale Jahvu za dobrotu njegovu, za čudesa njegova sinovima ljudskim!</p> 
 <p><a name="an_107:9">107:9</a> Jer gladnu dušu on nasiti, dušu izgladnjelu on napuni dobrima.</p> 
 <p><a name="an_107:10">107:10</a> U mraku sjeđahu i u tmini, sputani bijedom i gvožđima,</p> 
 <p><a name="an_107:11">107:11</a> jer su prkosili besjedama Božjim i prezreli naum Svevišnjega.</p> 
 <p><a name="an_107:12">107:12</a> Srce im stoga skrši patnjama: posrtahu, a ne bješe nikog da im pomogne.</p> 
 <p><a name="an_107:13">107:13</a> Tada zavapiše Jahvi u svojoj tjeskobi i on ih istrže iz svih nevolja.</p> 
 <p><a name="an_107:14">107:14</a> Izvede ih iz tmina i mraka, raskide okove njihove.</p> 
 <p><a name="an_107:15">107:15</a> Neka hvale Jahvu za dobrotu njegovu, za čudesa njegova sinovima ljudskim!</p> 
 <p><a name="an_107:16">107:16</a> Jer razbi vrata mjedena i gvozdene polomi zasune.</p> 
 <p><a name="an_107:17">107:17</a> Zbog svojih bezakonja bolovahu oni, ispaštajuć' svoje opačine:</p> 
 <p><a name="an_107:18">107:18</a> svako se jelo gadilo duši njihovoj, do vrata smrti oni dođoše.</p> 
 <p><a name="an_107:19">107:19</a> Tada zavapiše Jahvi u svojoj tjeskobi i on ih istrže iz svih nevolja.</p> 
 <p><a name="an_107:20">107:20</a> Riječ svoju posla da ih ozdravi i život im spasi od jame grobne.</p> 
 <p><a name="an_107:21">107:21</a> Neka hvale Jahvu za dobrotu njegovu, za čudesa njegova sinovima ljudskim!</p> 
 <p><a name="an_107:22">107:22</a> Nek' prinose žrtve zahvalnice i kličući nek' djela njegova kazuju!</p> 
 <p><a name="an_107:23">107:23</a> Oni koji lađama zaploviše morem da po vodama silnim trguju:</p> 
 <p><a name="an_107:24">107:24</a> oni vidješe djela Jahvina, čudesa njegova na pučini.</p> 
 <p><a name="an_107:25">107:25</a> On reče i olujni se vjetar uzvitla što u visinu diže valove mora.</p> 
 <p><a name="an_107:26">107:26</a> Do neba se dizahu, u bezdan se spuštahu, u nevolji duša im ginula.</p> 
 <p><a name="an_107:27">107:27</a> Teturahu i posrtahu kao pijani, sva ih je mudrost izdala.</p> 
 <p><a name="an_107:28">107:28</a> Tada zavapiše Jahvi u svojoj tjeskobi i on ih istrže iz svih nevolja.</p> 
 <p><a name="an_107:29">107:29</a> Smiri oluju u tih povjetarac, valovi morski umukoše.</p> 
 <p><a name="an_107:30">107:30</a> Obradovaše se tišini, u željenu luku on ih povede.</p> 
 <p><a name="an_107:31">107:31</a> Neka hvale Jahvu za dobrotu njegovu, za čudesa njegova sinovima ljudskim!</p> 
 <p><a name="an_107:32">107:32</a> Neka ga uzvisuju u narodnom zboru, neka ga hvale u vijeću staraca!</p> 
 <p><a name="an_107:33">107:33</a> On pretvori rijeke u pustinju, a izvore vodene u žednu zemlju;</p> 
 <p><a name="an_107:34">107:34</a> plodonosnu zemlju u slanu pustaru zbog zloće žitelja njezinih.</p> 
 <p><a name="an_107:35">107:35</a> On obrati pustinju u jezero, a zemlju suhu u vodene izvore</p> 
 <p><a name="an_107:36">107:36</a> i naseli ondje izgladnjele te podigoše grad gdje će živjeti.</p> 
 <p><a name="an_107:37">107:37</a> Zasijaše njive, posadiše vinograde što im doniješe obilnu ljetinu.</p> 
 <p><a name="an_107:38">107:38</a> I on ih blagoslovi te se namnožiše silno i stada im se ne smanjiše.</p> 
 <p><a name="an_107:39">107:39</a> Prorijeđeni bjehu i prezreni pod teretom patnja i nevolja.</p> 
 <p><a name="an_107:40">107:40</a> Onaj što izlijeva prezir na knezove pusti ih da po bespuću pustom lutaju.</p> 
 <p><a name="an_107:41">107:41</a> Iz nevolje pÓodiže ubogog i obitelji k'o stada ÓumnožÄi.</p> 
 <p><a name="an_107:42">107:42</a> Videć' to, čestiti neka se raduju, a zloća neka sebi usta začepi!</p> 
 <p><a name="an_107:43">107:43</a> Tko je mudar nek' o svemu tom razmišlja i nek' uvidi dobrotu Jahvinu!</p> 
 <p><a name="an_108:1">108:1</a> Pjesma.  Psalam. Davidov.</p> 
 <p><a name="an_108:2">108:2</a> Moje je srce sigurno, Bože, sigurno je srce moje: pjevat ću i svirati.</p> 
 <p><a name="an_108:3">108:3</a> Probudi se, dušo moja! Probudi se, harfo i citaro! Probudit ću zoru jutarnju.</p> 
 <p><a name="an_108:4">108:4</a> Hvalit ću te, Jahve, među narodima, među pucima tebi ću pjevati,</p> 
 <p><a name="an_108:5">108:5</a> jer do neba je dobrota tvoja, do oblaka tvoja vjernost.</p> 
 <p><a name="an_108:6">108:6</a> Uzvisi se, Bože, nad nebesa, slava tvoja nek' je nad svom zemljom!</p> 
 <p><a name="an_108:7">108:7</a> Da ti se ljubimci izbave, desnicom pomozi, usliši nas!</p> 
 <p><a name="an_108:8">108:8</a> Bog reče u svom Svetištu: "Šekem ću razdijelit' kličući, dolinu ću Sukot izmjeriti.</p> 
 <p><a name="an_108:9">108:9</a> Moj je Gilead, moj Manaše, Efrajim mi kaciga, Judeja žezlo moje!</p> 
 <p><a name="an_108:10">108:10</a> Moab je sud iz kojeg se umivam, na Edom ću baciti obuću, nad Filistejcem slaviti pobjedu!"</p> 
 <p><a name="an_108:11">108:11</a> Tko će me dovesti do utvrđena grada, tko će me dovesti do Edoma?</p> 
 <p><a name="an_108:12">108:12</a> Zar nećeš ti, o Bože, što nas odbaci? Zar nećeš više, Bože, sa četama našim?</p> 
 <p><a name="an_108:13">108:13</a> Pomozi nam protiv dušmana, jer je ljudska pomoć ništavna!</p> 
 <p><a name="an_108:14">108:14</a> S Božjom pomoću hrabro ćemo se boriti, Bog će zgaziti naše dušmane.</p> 
 <p><a name="an_109:1">109:1</a> Zborovođi.  Psalam. Davidov. Bože, diko moja, nemoj šutjeti!</p> 
 <p><a name="an_109:2">109:2</a> Usta bezbožna i prijevarna na me se otvaraju, govore mi jezikom lažljivim,</p> 
 <p><a name="an_109:3">109:3</a> riječima me mržnje okružuju, bezrazložno me napadaju.</p> 
 <p><a name="an_109:4">109:4</a> Za moju me ljubav oni optužuju, a ja se samo molim.</p> 
 <p><a name="an_109:5">109:5</a> Uzvraćaju mi zlo za dobro, mržnju za ljubav moju.</p> 
 <p><a name="an_109:6">109:6</a> "Digni protiv njega bezbožnika i tužitelj nek' mu stane zdesna!</p> 
 <p><a name="an_109:7">109:7</a> Kad mu se bude sudilo, nek' bude osuđen, i molitva mu se za grijeh uzela!</p> 
 <p><a name="an_109:8">109:8</a> Dani njegovi nek' budu malobrojni, njegovu službu nek' dobije drugi!</p> 
 <p><a name="an_109:9">109:9</a> Djeca njegova nek' postanu siročad, a njegova žena udovica!</p> 
 <p><a name="an_109:10">109:10</a> Nek' mu djeca budu skitnice, prosjaci, nek' budu bačena iz opustjelih domova!</p> 
 <p><a name="an_109:11">109:11</a> Nek' mu lihvar prigrabi sav posjed, tuđinci nek' razgrabe plod muke njegove!</p> 
 <p><a name="an_109:12">109:12</a> Nitko ne imao prema njemu samilosti, nitko se ne smilovao siročadi njegovoj!</p> 
 <p><a name="an_109:13">109:13</a> Neka mu se zatre potomstvo, u drugome koljenu neka se utrne ime njegovo!</p> 
 <p><a name="an_109:14">109:14</a> Spominjao se Jahve grijeha njegovih, i grijeh njegove majke nek' se ne izbriše:</p> 
 <p><a name="an_109:15">109:15</a> nek budu svagda Jahvi pred očima! Neka se sa zemlje izbriše spomen njihov!"</p> 
 <p><a name="an_109:16">109:16</a> Jer se ne spomenu da čini milosrđe, već proganjaše bijedna i uboga i u smrt gonjaše čovjeka srca shrvana.</p> 
 <p><a name="an_109:17">109:17</a> Prokletstvo je ljubio, pa neka ga stigne; blagoslova ne htjede, daleko nek' je od njega!</p> 
 <p><a name="an_109:18">109:18</a> Prokletstvom nek' se odjene kao haljinom, neka kao voda uđe u njega i kao ulje u kosti njegove.</p> 
 <p><a name="an_109:19">109:19</a> Bilo mu haljinom kojom se pokriva, pojas kojim se svagda paše!</p> 
 <p><a name="an_109:20">109:20</a> Tako nek' plati Jahve tužiteljima mojim koji zlo govore protiv duše moje!</p> 
 <p><a name="an_109:21">109:21</a> A ti, Jahve, Gospode, rad imena svog zauzmi se za me, spasi me jer je dobrostiva ljubav tvoja!</p> 
 <p><a name="an_109:22">109:22</a> Jer bijedan sam i ubog, i srce je moje ranjeno u meni.</p> 
 <p><a name="an_109:23">109:23</a> K'o sjena što se naginje ja nestajem, progone me kao skakavca.</p> 
 <p><a name="an_109:24">109:24</a> Od posta mi koljena klecaju i tijelo moje omrša.</p> 
 <p><a name="an_109:25">109:25</a> Ruglom sam njima postao, kimaju glavom kad me vide.</p> 
 <p><a name="an_109:26">109:26</a> Pomozi mi, Jahve, Bože moj, po doborti me svojoj spasi!</p> 
 <p><a name="an_109:27">109:27</a> Nek' upoznaju da je ovo ruka tvoja i da si ti ovo učinio, Jahve!</p> 
 <p><a name="an_109:28">109:28</a> Oni nek' proklinju, ti blagoslivljaj; nek' se postide koji se na me podižu, a sluga tvoj nek' se raduje!</p> 
 <p><a name="an_109:29">109:29</a> Stidom nek' se odjenu tužitelji moji i sramotom svojom nek' se k'o plaštem pokriju!</p> 
 <p><a name="an_109:30">109:30</a> Slavit ću Jahvu iz svega grla i hvalit' ga u veliku mnoštvu</p> 
 <p><a name="an_109:31">109:31</a> jer stoji s desne siromahu da mu dušu spasi od sudaca.</p> 
 <p><a name="an_110:1">110:1</a> Psalam.  Davidov.  Riječ Jahvina Gospodinu mojemu: "Sjedi mi zdesna dok ne položim dušmane za podnožje tvojim nogama!</p> 
 <p><a name="an_110:2">110:2</a> Žezlo tvoje moći protegnut će Jahve sa Siona: vladaj posred svojih neprijatelja!</p> 
 <p><a name="an_110:3">110:3</a> Spreman je tvoj narod u svetim odorama za dan tvog junaštva: kao rosa iz krila zorina uza te su mladi ratnici."</p> 
 <p><a name="an_110:4">110:4</a> Zakleo se Jahve i neće se pokajati: "Dovijeka ti si svećenik po redu Melkisedekovu!"</p> 
 <p><a name="an_110:5">110:5</a> Gospodin ti je zdesna, on će oboriti kraljeve u dan gnjeva svojega.</p> 
 <p><a name="an_110:6">110:6</a> On će sudit' narodima: bit će trupla na gomile, po svoj zemlji raskoljenih glava.</p> 
 <p><a name="an_110:7">110:7</a> Na putu će se napit' iz potoka, visoko će dignuti glavu.</p> 
 <p><a name="an_111:1">111:1</a> Aleluja!  <small>ALEF Hvalit ću Jahvu svim srcem svojim <small>BET u zboru pravednika, u zajednici njihovoj.</small></small></p> 
 <p><a name="an_111:2">111:2</a> <small>GIMEL Silna su djela Jahvina, <small>DALET nek' razmišljaju o njima svi koji ih ljube.</small></small></p> 
 <p><a name="an_111:3">111:3</a> <small>HE Sjajno je i veličanstveno djelo njegovo, <small>VAU i pravda njegova ostaje dovijeka.</small></small></p> 
 <p><a name="an_111:4">111:4</a> <small>ZAJIN Čudesima svojim spomen postavi, <small>HET blag je Jahve i milosrdan.</small></small></p> 
 <p><a name="an_111:5">111:5</a> <small>TET Hranu dade štovateljima svojim, <small>JOD dovijeka se sjeća svoga Saveza.</small></small></p> 
 <p><a name="an_111:6">111:6</a> <small>KAF Silna djela svoja objavi svom narodu, <small>LAMED u posjed im dade zemlju pogana.</small></small></p> 
 <p><a name="an_111:7">111:7</a> <small>MEM Djela ruku njegovih vjernost su i pravednost, <small>NUN stalne su sve naredbe njegove,</small></small></p> 
 <p><a name="an_111:8">111:8</a> <small>SAMEK utvrđene za sva vremena, dovijeka, <small>AJIN sazdane na istini i na pravdi.</small></small></p> 
 <p><a name="an_111:9">111:9</a> <small>PE On posla spasenje svom narodu, <small>SADE Savez svoj postavi zauvijek: <small>KOF sveto je i časno ime njegovo!</small></small></small></p> 
 <p><a name="an_111:10">111:10</a> <small>REŠ Početak mudrosti strah Gospodnji! <small>ŠIN Mudro čine koji ga poštuju. <small>TAU Slava njegova ostaje dovijeka!</small></small></small></p> 
 <p><a name="an_112:1">112:1</a> Aleluja!  <small>ALEF Blago čovjeku koji se boji Jahve <small>BET i koji uživa u naredbama njegovim:</small></small></p> 
 <p><a name="an_112:2">112:2</a> <small>GIMEL moćno će mu biti na zemlji potomstvo, <small>DALET na pravednu će pokoljenju počivati blagoslov.</small></small></p> 
 <p><a name="an_112:3">112:3</a> <small>HE Blagostanje i bogatstvo bit će u domu njegovu, <small>VAU njegova pravednost ostaje dovijeka.</small></small></p> 
 <p><a name="an_112:4">112:4</a> <small>ZAJIN Čestitima sviće k'o svjetlost u tami: <small>HET blag, milosrdan i pravedan Jahve.</small></small></p> 
 <p><a name="an_112:5">112:5</a> <small>TET Dobro je čovjeku koji je milostiv i daje u zajam, <small>JOD koji poslove svoje obavlja pravedno.</small></small></p> 
 <p><a name="an_112:6">112:6</a> <small>KAF Dovijeka neće on posrnuti: <small>LAMED u vječnome će spomenu biti pravednik.</small></small></p> 
 <p><a name="an_112:7">112:7</a> <small>MEM Žalosne se vijesti neće bojati, <small>NUN mirno je njegovo srce uzdajuć' se u Jahvu.</small></small></p> 
 <p><a name="an_112:8">112:8</a> <small>SAMEK Hrabro mu je srce, ničeg se ne boji, <small>AJIN neprijatelje svoje prezire.</small></small></p> 
 <p><a name="an_112:9">112:9</a> <small>PE On prosipa, daje sirotinji: <small>SADE pravednost njegova ostaje dovijeka, <small>KOF njegovo će se čelo slavno uzdići.</small></small></small></p> 
 <p><a name="an_112:10">112:10</a> <small>REŠ Ljutito će to gledati bezbožnik, <small>ŠIN škrgutat će zubima i venuti, <small>TAU propast će želja opakih.</small></small></small></p> 
 <p><a name="an_113:1">113:1</a> Aleluja!  Hvalite, sluge Jahvine, hvalite ime Jahvino!</p> 
 <p><a name="an_113:2">113:2</a> Blagoslovljeno ime Jahvino sada i dovijeka!</p> 
 <p><a name="an_113:3">113:3</a> Od istoka sunca do zalaska hvaljeno bilo ime Jahvino!</p> 
 <p><a name="an_113:4">113:4</a> Uzvišen je Jahve nad sve narode, slava njegova nebesa nadvisuje.</p> 
 <p><a name="an_113:5">113:5</a> Tko je kao Jahve, Bog naš, koji u visinama stoluje</p> 
 <p><a name="an_113:6">113:6</a> i gleda odozgo nebo i zemlju?</p> 
 <p><a name="an_113:7">113:7</a> Podiže iz prašine uboga, iz gliba vadi siromaha</p> 
 <p><a name="an_113:8">113:8</a> da ga posadi s prvacima, s prvacima svoga naroda.</p> 
 <p><a name="an_113:9">113:9</a> Nerotkinji daje da u domu stanuje kao radosna majka djece brojne.</p> 
 <p><a name="an_114:1">114:1</a> Aleluja!  Kad izađe Izrael iz Egipta i kuća Jakovljeva iz naroda barbarskog,</p> 
 <p><a name="an_114:2">114:2</a> Judeja mu posta svetište, a Izrael kraljevstvo njegovo.</p> 
 <p><a name="an_114:3">114:3</a> Vidje more i uzmače, a Jordan ustuknu.</p> 
 <p><a name="an_114:4">114:4</a> Bregovi skakahu poput ovnova i brežuljci poput jaganjaca.</p> 
 <p><a name="an_114:5">114:5</a> Što ti je, more, da uzmičeš? Jordane, zašto natrag okrećeš?</p> 
 <p><a name="an_114:6">114:6</a> Bregovi, zašto skačete poput ovnova i vi, brežuljci, poput jaganjaca?</p> 
 <p><a name="an_114:7">114:7</a> Dršći, zemljo, pred licem Gospodnjim, pred licem Boga Jakovljeva.</p> 
 <p><a name="an_114:8">114:8</a> On hrid pretvara u slap vodeni i stijenu u izvor vode.</p> 
 <p><a name="an_115:1">115:1</a> Ne nama, o Jahve, ne nama, već svom imenu slavu daj zbog ljubavi i vjernosti svoje.</p> 
 <p><a name="an_115:2">115:2</a> Zašto da govore pogani: "TÓa gdje je Bog njihov?"</p> 
 <p><a name="an_115:3">115:3</a> Naš je Bog na nebesima, sve što mu se svidi to učini.</p> 
 <p><a name="an_115:4">115:4</a> Idoli su njihovi srebro i zlato, ljudskih su ruku djelo.</p> 
 <p><a name="an_115:5">115:5</a> Usta imaju, a ne govore, oči imaju, a ne vide.</p> 
 <p><a name="an_115:6">115:6</a> Uši imaju, a ne čuju, nosnice, a ne mirišu.</p> 
 <p><a name="an_115:7">115:7</a> Ruke imaju, a ne hvataju, noge imaju, a ne hodaju; glas im iz grla ne izlazi.</p> 
 <p><a name="an_115:8">115:8</a> Takvi su i oni koji ih napraviše i svi koji se u njih uzdaju.</p> 
 <p><a name="an_115:9">115:9</a> Dome Izraelov, u Jahvu se uzdaj! - On je štit i pomoćnik njihov.</p> 
 <p><a name="an_115:10">115:10</a> Dome Aronov, u Jahvu se uzdaj! - On je štit i pomoćnik njihov.</p> 
 <p><a name="an_115:11">115:11</a> Štovatelji Jahvini, u Jahvu se uzdajte! - On je štit i pomoćnik njihov.</p> 
 <p><a name="an_115:12">115:12</a> Jahve će se nas spomenut' i on će nas blagoslovit': blagoslovit će dom Izraelov, blagoslovit će dom Aronov,</p> 
 <p><a name="an_115:13">115:13</a> blagoslovit će one koji se Jahve boje - i male i velike.</p> 
 <p><a name="an_115:14">115:14</a> Umnožio vas Jahve, vas i vaše sinove!</p> 
 <p><a name="an_115:15">115:15</a> Blagoslovio vas Jahve koji stvori nebo i zemlju!</p> 
 <p><a name="an_115:16">115:16</a> Nebo je nebo Jahvino, a zemlju dade sinovima čovječjim.</p> 
 <p><a name="an_115:17">115:17</a> Ne, Jahvu mrtvi ne hvale, nitko od onih što siđu u Podzemlje.</p> 
 <p><a name="an_115:18">115:18</a> Mi živi, mi Jahvu slavimo sada i dovijeka. Aleluja.</p> 
 <p><a name="an_116:1">116:1</a> Ljubim Jahvu jer čuje vapaj molitve moje:</p> 
 <p><a name="an_116:2">116:2</a> uho svoje prignu k meni u dan u koji ga zazvah.</p> 
 <p><a name="an_116:3">116:3</a> Užeta smrti sapeše me, stegoše me zamke Podzemlja, snašla me muka i tjeskoba.</p> 
 <p><a name="an_116:4">116:4</a> Tada zazvah ime Jahvino: "O Jahve, spasi život moj!"</p> 
 <p><a name="an_116:5">116:5</a> Dobrostiv je Jahve i pravedan, pun sućuti je Bog naš.</p> 
 <p><a name="an_116:6">116:6</a> Jahve čuva bezazlene: u nevolji bijah, on me izbavi.</p> 
 <p><a name="an_116:7">116:7</a> Vrati se, dušo moja, u svoj pokoj, jer Jahve je dobrotvor tvoj.</p> 
 <p><a name="an_116:8">116:8</a> On mi život od smrti izbavi, oči moje od suza, noge od pada.</p> 
 <p><a name="an_116:9">116:9</a> Hodit ću pred licem Jahvinim u zemlji živih.</p> 
 <p><a name="an_116:10">116:10</a> Ja vjerujem i kada kažem: "Nesretan sam veoma."</p> 
 <p><a name="an_116:11">116:11</a> U smetenosti svojoj rekoh: "Svaki je čovjek lažac!"</p> 
 <p><a name="an_116:12">116:12</a> Što da uzvratim Jahvi za sve što mi je učinio?</p> 
 <p><a name="an_116:13">116:13</a> Uzet ću čašu spasenja i zazvat ću ime Jahvino.</p> 
 <p><a name="an_116:14">116:14</a> Izvršit ću Jahvi zavjete svoje pred svim pukom njegovim.</p> 
 <p><a name="an_116:15">116:15</a> Dragocjena je u očima Jahvinim smrt pobožnika njegovih.</p> 
 <p><a name="an_116:16">116:16</a> Jahve, tvoj sam sluga, tvoj sluga, sin sluškinje tvoje: ti si razriješio okove moje.</p> 
 <p><a name="an_116:17">116:17</a> Tebi ću prinijeti žrtve zahvalne, zazvat ću ime Jahvino.</p> 
 <p><a name="an_116:18">116:18</a> Izvršit ću Jahvi zavjete svoje pred svim pukom njegovim,</p> 
 <p><a name="an_116:19">116:19</a> u predvorjima Doma Jahvina, posred tebe, Jeruzaleme!</p> 
 <p><a name="an_117:1">117:1</a> Aleluja!  Hvalite Jahvu, svi puci, slavite ga, svi narodi!</p> 
 <p><a name="an_117:2">117:2</a> Silna je prema nama ljubav njegova, i vjernost Jahvina ostaje dovijeka!</p> 
 <p><a name="an_118:1">118:1</a> Aleluja!  Zahvaljujte Jahvi jer je dobar, jer je vječna ljubav njegova!</p> 
 <p><a name="an_118:2">118:2</a> Neka rekne dom Izraelov: "Vječna je ljubav njegova!"</p> 
 <p><a name="an_118:3">118:3</a> Neka rekne dom Aronov: "Vječna je ljubav njegova!"</p> 
 <p><a name="an_118:4">118:4</a> Svi koji se Jahve boje neka reknu: "Vječna je ljubav njegova!"</p> 
 <p><a name="an_118:5">118:5</a> Iz tjeskobe Jahvu ja zazvah: on me usliša i oslobodi.</p> 
 <p><a name="an_118:6">118:6</a> Jahve je sa mnom i ja ne strahujem: što mi tko može?</p> 
 <p><a name="an_118:7">118:7</a> Jahve je sa mnom, pomoć moja, i zbunjene gledam dušmane.</p> 
 <p><a name="an_118:8">118:8</a> Bolje se Jahvi uteći nego se uzdat' u čovjeka.</p> 
 <p><a name="an_118:9">118:9</a> Bolje se Jahvi uteći nego se uzdat' u mogućnike.</p> 
 <p><a name="an_118:10">118:10</a> Pogani me okružiše: imenom ih Jahvinim uništih.</p> 
 <p><a name="an_118:11">118:11</a> Opkoliše me odasvud: imenom ih Jahvinim uništih.</p> 
 <p><a name="an_118:12">118:12</a> Opkoliše me poput pčela, ubod im žeže kao trnje zapaljeno: imenom ih Jahvinim uništih.</p> 
 <p><a name="an_118:13">118:13</a> Gurahu me, gurahu, da me obore, ali mi Jahve pomože.</p> 
 <p><a name="an_118:14">118:14</a> Jahve je moja snaga i pjesma, on mi je spasitelj.</p> 
 <p><a name="an_118:15">118:15</a> Čuj! Radost i spasenje odzvanja šatorima pravednika: Jahvina se proslavi desnica,</p> 
 <p><a name="an_118:16">118:16</a> Jahvina me uzdigne desnica, Jahvina se proslavi desnica!</p> 
 <p><a name="an_118:17">118:17</a> Ne, umrijeti neću nego živjeti i kazivat ću djela Jahvina.</p> 
 <p><a name="an_118:18">118:18</a> Kaznom teškom kaznio me Jahve, ali me smrti ne preda.</p> 
 <p><a name="an_118:19">118:19</a> Otvorite mi širom vrata pravde: ući ću, Jahvi zahvalit'!</p> 
 <p><a name="an_118:20">118:20</a> "Ovo su vrata Jahvina, na njih ulaze pravedni!"</p> 
 <p><a name="an_118:21">118:21</a> Zahvalit ću ti što si me uslišio i moj postao spasitelj.</p> 
 <p><a name="an_118:22">118:22</a> Kamen što ga odbaciše graditelji postade kamen zaglavni.</p> 
 <p><a name="an_118:23">118:23</a> Jahvino je to djelo: kakvo čudo u očima našim!</p> 
 <p><a name="an_118:24">118:24</a> Ovo je dan što ga učini Jahve: kličimo i radujmo se njemu!</p> 
 <p><a name="an_118:25">118:25</a> O Jahve, spasenje nam daj! Jahve, sreću nam daj!</p> 
 <p><a name="an_118:26">118:26</a> Blagoslovljen koji dolazi u imenu Jahvinu! Blagoslivljamo vas iz Doma Jahvina!</p> 
 <p><a name="an_118:27">118:27</a> Obasjao nas Bog Jahve! Složite povorku s grančicama u ruci sve do rogova žrtvenika.</p> 
 <p><a name="an_118:28">118:28</a> Ti si Bog moj - tebi zahvaljujem: Bože moj, tebe ja uzvisujem.</p> 
 <p><a name="an_118:29">118:29</a> Zahvaljujte Jahvi jer je dobar, jer je vječna ljubav njegova!</p> 
 <p><a name="an_119:1">119:1</a> <small>ALEF Blaženi oni kojih je put neokaljan, koji hode po Zakonu Jahvinu!</small></p> 
 <p><a name="an_119:2">119:2</a> Blaženi oni koji čuvaju propise njegove, čitavim srcem njega traže;</p> 
 <p><a name="an_119:3">119:3</a> koji ne čine bezakonje, već hode putovima njegovim.</p> 
 <p><a name="an_119:4">119:4</a> Naredbe si svoje dao da se brižno čuvaju.</p> 
 <p><a name="an_119:5">119:5</a> O, kad bi čvrsti bili putovi moji da tvoja čuvam pravila!</p> 
 <p><a name="an_119:6">119:6</a> Neću se postidjeti tada kad budem pazio na zapovijedi tvoje.</p> 
 <p><a name="an_119:7">119:7</a> Slavit ću te u čestitosti srca kad naučim sudove pravde tvoje.</p> 
 <p><a name="an_119:8">119:8</a> Tvoja ću pravila čuvati: ne zapusti me nikada!</p> 
 <p><a name="an_119:9">119:9</a> <small>BET Kako će mladić čistim sačuvati put svoj? Čuvajući riječi tvoje.</small></p> 
 <p><a name="an_119:10">119:10</a> Svim srcem svojim tebe tražim; ne daj da zastranim od zapovijedi tvojih.</p> 
 <p><a name="an_119:11">119:11</a> U srce pohranih riječ tvoju da protiv tebe ne sagriješim.</p> 
 <p><a name="an_119:12">119:12</a> Blagoslovljen si, o Jahve, nauči me svojim pravilima.</p> 
 <p><a name="an_119:13">119:13</a> Usnama svojim navješćujem sudove usta tvojih.</p> 
 <p><a name="an_119:14">119:14</a> Putu se propisa tvojih radujem više no svemu bogatstvu.</p> 
 <p><a name="an_119:15">119:15</a> Razmišljat ću o naredbama tvojim i putove ću tvoje razmatrat'.</p> 
 <p><a name="an_119:16">119:16</a> Uživat ću u pravilima tvojim, riječi tvojih neću zaboravit'.</p> 
 <p><a name="an_119:17">119:17</a> <small>GIMEL Milostiv budi meni, sluzi svojem, da živim i tvoje riječi čuvam.</small></p> 
 <p><a name="an_119:18">119:18</a> Otvori oči moje da gledam divote tvoga Zakona!</p> 
 <p><a name="an_119:19">119:19</a> Ja sam došljak na zemlji, zapovijedi svoje nemoj od mene skrivati!</p> 
 <p><a name="an_119:20">119:20</a> Duša mi gine u svako doba žudeći za tvojim odlukama.</p> 
 <p><a name="an_119:21">119:21</a> Oholima ti si zaprijetio: prokleti koji odstupaju od zapovijedi tvojih.</p> 
 <p><a name="an_119:22">119:22</a> Uzmi s mene rug i sramotu, jer tvoje ja čuvam propise.</p> 
 <p><a name="an_119:23">119:23</a> Pa nek' se sastaju knezovi i proti meni govore, tvoj sluga razmišlja o pravilima tvojim.</p> 
 <p><a name="an_119:24">119:24</a> Jer tvoja su svjedočanstva uživanje moje, tvoja su pravila moji savjetnici.</p> 
 <p><a name="an_119:25">119:25</a> <small>DALET Moja duša leži u prašini: po riječi svojoj vrati mi život.</small></p> 
 <p><a name="an_119:26">119:26</a> Kazivao sam ti svoje putove i ti si me čuo: pravilima me svojim nauči.</p> 
 <p><a name="an_119:27">119:27</a> Pokaži mi put odredaba svojih i o čudesima ću tvojim razmišljat'.</p> 
 <p><a name="an_119:28">119:28</a> Suze roni duša moja od žalosti: po riječi svojoj ti me podigni!</p> 
 <p><a name="an_119:29">119:29</a> Daleko me drži od puta zablude i Zakonom me svojim obdari!</p> 
 <p><a name="an_119:30">119:30</a> Put istine ja sam odabrao, pred oči sam stavio odluke tvoje.</p> 
 <p><a name="an_119:31">119:31</a> Uz propise tvoje ja čvrsto prianjam, o Jahve, nemoj me postidjeti!</p> 
 <p><a name="an_119:32">119:32</a> Ja kročim putem zapovijedi tvojih jer si mi prosvijetlio srce.</p> 
 <p><a name="an_119:33">119:33</a> <small>HE Pokaži mi, Jahve, stazu pravila svojih i ja ću je čuvati do kraja.</small></p> 
 <p><a name="an_119:34">119:34</a> Pouči me da se tvoga držim Zakona i čuvat ću ga svim srcem.</p> 
 <p><a name="an_119:35">119:35</a> Uputi me stazom svojih zapovijedi, jer ja u njoj uživam.</p> 
 <p><a name="an_119:36">119:36</a> Prikloni mi srce propisima svojim, a ne k pohlepi!</p> 
 <p><a name="an_119:37">119:37</a> Odvrati moje oči da ne vide ništavost, život mi čuvaj na putu svojemu!</p> 
 <p><a name="an_119:38">119:38</a> Ispuni svom sluzi obećanje koje si onima dao što te se boje.</p> 
 <p><a name="an_119:39">119:39</a> Ukloni sramotu od koje strahujem, jer divni su tvoji sudovi.</p> 
 <p><a name="an_119:40">119:40</a> Evo, čeznem za naredbama tvojim: pravdom me svojom poživi.</p> 
 <p><a name="an_119:41">119:41</a> <small>VAU Nek' milost tvoja, o Jahve, dođe na mene i spasenje tvoje po tvom obećanju.</small></p> 
 <p><a name="an_119:42">119:42</a> Odgovorit ću onima koji me ruže, jer se uzdam u riječ tvoju.</p> 
 <p><a name="an_119:43">119:43</a> Od mojih usta ne oduzmi riječ istine, jer se uzdam u sudove tvoje.</p> 
 <p><a name="an_119:44">119:44</a> Tvoj ću Zakon čuvati uvijek i dovijeka.</p> 
 <p><a name="an_119:45">119:45</a> Hodit ću putem prostranim, jer naredbe tvoje istražujem.</p> 
 <p><a name="an_119:46">119:46</a> Pred kraljevima o tvojim ću propisima govorit' i zbunit' se neću.</p> 
 <p><a name="an_119:47">119:47</a> U zapovijedima tvojim moja je naslada jer ih ljubim.</p> 
 <p><a name="an_119:48">119:48</a> Prema zapovijedima tvojim ja podižem ruke i o tvojim odredbama razmišljam.</p> 
 <p><a name="an_119:49">119:49</a> <small>ZAJIN Spomeni se svoje riječi sluzi svojem kojom si mi dao nadu.</small></p> 
 <p><a name="an_119:50">119:50</a> U nevolji sva mi je utjeha što mi život čuva riječ tvoja.</p> 
 <p><a name="an_119:51">119:51</a> Oholice me napadaju žestoko, ali ja od tvog Zakona ne odstupam.</p> 
 <p><a name="an_119:52">119:52</a> Sjećam se, o Jahve, davnih sudova tvojih i to me tješi.</p> 
 <p><a name="an_119:53">119:53</a> Bijes me hvata zbog grešnika koji tvoj Zakon napuštaju.</p> 
 <p><a name="an_119:54">119:54</a> Tvoje su mi naredbe pjesma u zemlji kojom putujem.</p> 
 <p><a name="an_119:55">119:55</a> Noću se spominjem, Jahve, imena tvojega i tvoj čuvam Zakon.</p> 
 <p><a name="an_119:56">119:56</a> Evo što je želja moja: čuvati tvoje odredbe.</p> 
 <p><a name="an_119:57">119:57</a> <small>HET Dio je moj, o Jahve - rekoh - da tvoje čuvam riječi.</small></p> 
 <p><a name="an_119:58">119:58</a> Svim srcem lice tvoje ganuti hoću: smiluj mi se po svom obećanju.</p> 
 <p><a name="an_119:59">119:59</a> Promislio sam putove svoje i k tvojem sam svjedočanstvu upravio noge.</p> 
 <p><a name="an_119:60">119:60</a> Hitam i ne oklijevam da zapovijedi tvoje čuvam.</p> 
 <p><a name="an_119:61">119:61</a> Opletoše me užeta grešnika, ali tvoga Zakona ja ne zaboravljam.</p> 
 <p><a name="an_119:62">119:62</a> U ponoći ustajem da te slavim zbog pravednih tvojih odluka.</p> 
 <p><a name="an_119:63">119:63</a> Prijatelj sam svima koji te se boje i koji tvoje čuvaju naredbe.</p> 
 <p><a name="an_119:64">119:64</a> Dobrote tvoje, Jahve, puna je zemlja; nauči me odredbama svojim.</p> 
 <p><a name="an_119:65">119:65</a> <small>TET Učinio si dobro svom sluzi, Jahve, po riječi svojoj.</small></p> 
 <p><a name="an_119:66">119:66</a> Nauči me razumu i znanju, jer u zapovijedi tvoje vjerujem.</p> 
 <p><a name="an_119:67">119:67</a> Prije nego bjeh ponižen, lutao sam, ali sada tvoju čuvam riječ.</p> 
 <p><a name="an_119:68">119:68</a> Ti si tako dobar i dobrostiv: nauči me pravilima svojim.</p> 
 <p><a name="an_119:69">119:69</a> Oholi na me prijevare smišljaju, ali se ja svim srcem držim naredaba tvojih.</p> 
 <p><a name="an_119:70">119:70</a> Srce im je poput sala bešćutno, a ja uživam u tvom Zakonu.</p> 
 <p><a name="an_119:71">119:71</a> Dobro mi je što sam ponižen da bih tvoja naučio pravila.</p> 
 <p><a name="an_119:72">119:72</a> Draži mi je zakon usta tvojih no tisuće zlatnika i srebrnika.</p> 
 <p><a name="an_119:73">119:73</a> <small>JOD Tvoje me ruke stvoriše i oblikovaše; prosvijetli me da naučim zapovijedi tvoje.</small></p> 
 <p><a name="an_119:74">119:74</a> Štovatelji tvoji videć' me vesele se, jer se u riječ tvoju ja pouzdah.</p> 
 <p><a name="an_119:75">119:75</a> Znadem, o Jahve, da su ti sudovi pravedni i da si me s pravom ponizio.</p> 
 <p><a name="an_119:76">119:76</a> Tvoja ljubav nek' mi bude tješiteljicom po obećanju koje si dao sluzi svom.</p> 
 <p><a name="an_119:77">119:77</a> Nek' dođe na me milosrđe tvoje da poživim, jer Zakon tvoj moja je naslada.</p> 
 <p><a name="an_119:78">119:78</a> Nek' se smetu oholi, jer me tlače nizašto, a ja ću o naredbama tvojim razmišljat'.</p> 
 <p><a name="an_119:79">119:79</a> Nek' mi se priklone štovatelji tvoji i koji znaju tvoje zapovijedi.</p> 
 <p><a name="an_119:80">119:80</a> Nek' mi srce savršeno bude u tvojim pravilima da ne budem postiđen.</p> 
 <p><a name="an_119:81">119:81</a> <small>KAF Duša moja gine za tvojim spasenjem riječ tvoju željno čekam.</small></p> 
 <p><a name="an_119:82">119:82</a> Oči mi čeznu za tvojom besjedom: kad ćeš mi donijeti utjehu?</p> 
 <p><a name="an_119:83">119:83</a> Kao mijeh u dimu postadoh, ali pravila tvojih ne zaboravih.</p> 
 <p><a name="an_119:84">119:84</a> Koliko dana ima sluga tvoj? Kad ćeš suditi progonitelje moje?</p> 
 <p><a name="an_119:85">119:85</a> Oholnici mi jame iskopaše: oni ne rade po Zakonu tvojemu.</p> 
 <p><a name="an_119:86">119:86</a> Sve zapovijedi tvoje istina su sama: nekriva me gone, pomozi mi.</p> 
 <p><a name="an_119:87">119:87</a> Umalo me smrviše u zemlji, ali naredaba tvojih ja ne ostavljam.</p> 
 <p><a name="an_119:88">119:88</a> Po svojoj me milosti poživi i čuvat ću svjedočanstvo tvojih usta.</p> 
 <p><a name="an_119:89">119:89</a> <small>LAMED Dovijeka, o Jahve, riječ tvoja ostaje, stalna poput nebesa.</small></p> 
 <p><a name="an_119:90">119:90</a> od koljena do koljena tvoja je vjernost; učvrstio si zemlju i ona stoji.</p> 
 <p><a name="an_119:91">119:91</a> Po tvojim zakonima stoje zauvijek jer sve tebi služi.</p> 
 <p><a name="an_119:92">119:92</a> Da nije tvoj Zakon uživanje moje, propao bih u nevolji svojoj.</p> 
 <p><a name="an_119:93">119:93</a> Naredaba tvojih neću zaboravit' dovijeka, jer po njima ti me oživljavaš.</p> 
 <p><a name="an_119:94">119:94</a> Tvoj sam, Gospodine: spasi me, jer tvoje ja ištem naredbe.</p> 
 <p><a name="an_119:95">119:95</a> Bezbožni vrebaju da me upropaste, ali ja na tvoje pazim propise.</p> 
 <p><a name="an_119:96">119:96</a> Svakom savršenstvu vidim granicu, a zapovijed tvoja nema granica.</p> 
 <p><a name="an_119:97">119:97</a> <small>MEM O, kako ljubim Zakon tvoj, po cio dan o njemu razmišljam.</small></p> 
 <p><a name="an_119:98">119:98</a> Tvoja me zapovijed mudrijim učini od dušmana mojih jer ona je sa mnom vječito.</p> 
 <p><a name="an_119:99">119:99</a> Umniji sam od svih svojih učitelja jer razmišljam o svjedočanstvima tvojim.</p> 
 <p><a name="an_119:100">119:100</a> Razumniji sam i od staraca jer tvoje čuvam naredbe.</p> 
 <p><a name="an_119:101">119:101</a> Zla puta klone mi se noge da riječ tvoju sačuvam.</p> 
 <p><a name="an_119:102">119:102</a> Od tvojih sudova ne odstupam, jer ti si me poučio.</p> 
 <p><a name="an_119:103">119:103</a> Kako su slatke nepcu mom riječi tvoje, od meda su slađe ustima mojim.</p> 
 <p><a name="an_119:104">119:104</a> Po tvojim naredbama postajem razuman, stoga mrzim sve putove lažne.</p> 
 <p><a name="an_119:105">119:105</a> <small>NUN Tvoja riječ nozi je mojoj svjetiljka i svjetlo mojoj stazi.</small></p> 
 <p><a name="an_119:106">119:106</a> Kunem se i čvrsto odlučujem, i riječ ću održati: pravedne ću tvoje slijedit' odluke.</p> 
 <p><a name="an_119:107">119:107</a> U nevolji sam velikoj, Jahve, po riječi me svojoj poživi.</p> 
 <p><a name="an_119:108">119:108</a> Prinose usta mojih primi, Jahve, uči me sudovima svojim.</p> 
 <p><a name="an_119:109">119:109</a> Život mi je u pogibelji neprestanoj, ali tvog Zakona ja ne zaboravljam.</p> 
 <p><a name="an_119:110">119:110</a> Grešnici mi postaviše zamku, ali ne skrećem od tvojih naredaba.</p> 
 <p><a name="an_119:111">119:111</a> Svjedočanstva tvoja vječna su mi baština, ona su radost mome srcu.</p> 
 <p><a name="an_119:112">119:112</a> Prignuh srce da vrši naredbe tvoje uvijek i do kraja.</p> 
 <p><a name="an_119:113">119:113</a> <small>SAMEK Ja mrzim one koji su dvostruka srca, a ljubim Zakon tvoj.</small></p> 
 <p><a name="an_119:114">119:114</a> Ti si moj štit i moj zaklon, u tvoju se riječ ja uzdam.</p> 
 <p><a name="an_119:115">119:115</a> Odstupite od mene, zlikovci: držat ću zapovijedi Boga svoga.</p> 
 <p><a name="an_119:116">119:116</a> Podrži me po svom obećanju i živjet ću; nemoj da se u svojoj nadi postidim.</p> 
 <p><a name="an_119:117">119:117</a> Pomozi mi i spasit ću se, na tvoja ću pravila svagda paziti.</p> 
 <p><a name="an_119:118">119:118</a> Ti prezireš one koji odstupaju od pravila tvojih jer je lažna misao njihova.</p> 
 <p><a name="an_119:119">119:119</a> K'o hrđu zlotvore zemlje uklanjaš, zato ljubim tvoje propise.</p> 
 <p><a name="an_119:120">119:120</a> Moje tijelo dršće od straha pred tobom, sudova tvojih ja se bojim.</p> 
 <p><a name="an_119:121">119:121</a> <small>AJIN Činim što je pravo i pravedno, ne predaj me tlačiteljima mojim.</small></p> 
 <p><a name="an_119:122">119:122</a> Založi se za slugu svojega da me ne satru oholice!</p> 
 <p><a name="an_119:123">119:123</a> Moje oči ginu od čežnje za spasenjem tvojim, za tvojom riječi pravednom.</p> 
 <p><a name="an_119:124">119:124</a> Učini sluzi svom po svojoj dobroti i nauči me pravilima svojim.</p> 
 <p><a name="an_119:125">119:125</a> Ja sam sluga tvoj: prosvijetli me da upoznam tvoje propise.</p> 
 <p><a name="an_119:126">119:126</a> Čas je, o Jahve, da se javiš: oskvrnuše Zakon tvoj.</p> 
 <p><a name="an_119:127">119:127</a> Stoga ljubim zapovijedi tvoje više no zlato, zlato žeženo.</p> 
 <p><a name="an_119:128">119:128</a> Zato hodim po odredbama tvojim, mrski su mi svi lažni putovi.</p> 
 <p><a name="an_119:129">119:129</a> <small>PE Divna su tvoja svjedočanstva, stoga ih čuva duša moja.</small></p> 
 <p><a name="an_119:130">119:130</a> Objava riječi tvojih prosvjetljuje, bezazlene urazumljuje.</p> 
 <p><a name="an_119:131">119:131</a> Otvaram usta svoja zadahtan u žudnji jer čeznem za zapovijedima tvojim.</p> 
 <p><a name="an_119:132">119:132</a> Obrati se k meni i milostiv mi budi kao onima koji ljube ime tvoje.</p> 
 <p><a name="an_119:133">119:133</a> Korake mi upravljaj po svom obećanju da nikakva opačina ne ovlada mnome.</p> 
 <p><a name="an_119:134">119:134</a> Izbavi me od nasilja ljudskog, i naredbe tvoje ja ću čuvati.</p> 
 <p><a name="an_119:135">119:135</a> Licem svojim obasjaj slugu svog i nauči me pravilima svojim!</p> 
 <p><a name="an_119:136">119:136</a> Potoci suza potekoše mi iz očiju jer se Zakon tvoj ne čuva.</p> 
 <p><a name="an_119:137">119:137</a> <small>SADE Pravedan si, Jahve, i pravi su sudovi tvoji.</small></p> 
 <p><a name="an_119:138">119:138</a> Dao si Zakon pravedan i vjeran veoma.</p> 
 <p><a name="an_119:139">119:139</a> Revnost me moja izjeda jer moji tlačitelji zaboravljaju riječi tvoje.</p> 
 <p><a name="an_119:140">119:140</a> Tvoje su riječi prokušane veoma, zato ih tvoj sluga ljubi.</p> 
 <p><a name="an_119:141">119:141</a> Malen sam i prezren, ali naredaba tvojih ne zaboravljam.</p> 
 <p><a name="an_119:142">119:142</a> Pravda je tvoja pravda vječita i Zakon tvoj sama istina.</p> 
 <p><a name="an_119:143">119:143</a> Tjeskoba me i nevolja snađe, al' tvoje su zapovijedi uživanje moje.</p> 
 <p><a name="an_119:144">119:144</a> Vječna je pravda tvojeg svjedočanstva, prosvijetli me i živjet ću.</p> 
 <p><a name="an_119:145">119:145</a> <small>KOF Iz svega srca vapijem, Jahve, usliši me: tvoja ću pravila čuvati.</small></p> 
 <p><a name="an_119:146">119:146</a> K tebi vapijem, spasi me, tvojeg ću se držat' svjedočanstva.</p> 
 <p><a name="an_119:147">119:147</a> Pretječem zoru i molim za pomoć, u tvoje se riječi uzdam.</p> 
 <p><a name="an_119:148">119:148</a> Oči moje straže noćne pretječu da razmišljam o besjedi tvojoj.</p> 
 <p><a name="an_119:149">119:149</a> Po svojoj dobroti, Jahve, glas mi poslušaj, i po svojoj odluci poživi me.</p> 
 <p><a name="an_119:150">119:150</a> Primiču se koji me podlo progone, daleko su oni od Zakona tvojega.</p> 
 <p><a name="an_119:151">119:151</a> A ti si blizu, Jahve, i vjerne su sve zapovijedi tvoje.</p> 
 <p><a name="an_119:152">119:152</a> Odavno znam za tvoje propise da si ih sazdao zasvagda.</p> 
 <p><a name="an_119:153">119:153</a> <small>REŠ Pogledaj na nevolju moju, izbavi me, jer Zakona tvog ne zaboravih.</small></p> 
 <p><a name="an_119:154">119:154</a> Parnicu moju brani, po svom obećanju poživi me!</p> 
 <p><a name="an_119:155">119:155</a> Daleko je spasenje od grešnika jer za pravila tvoja ne mare.</p> 
 <p><a name="an_119:156">119:156</a> Veliko je, o Jahve, tvoje smilovanje: po odlukama svojim poživi me.</p> 
 <p><a name="an_119:157">119:157</a> Mnogi me progone i tlače, od tvojih svjedočanstava ja ne odstupam.</p> 
 <p><a name="an_119:158">119:158</a> Otpadnike vidjeh i zgadiše mi se jer tvojih riječi ne čuvaju.</p> 
 <p><a name="an_119:159">119:159</a> Gle, naredbe tvoje ljubim, o Jahve: po dobroti svojoj poživi me.</p> 
 <p><a name="an_119:160">119:160</a> Srž je riječi tvoje istina, vječan je sud pravde tvoje.</p> 
 <p><a name="an_119:161">119:161</a> <small>ŠIN Mogućnici me progone nizašto, al' samo pred tvojim riječima srce mi dršće.</small></p> 
 <p><a name="an_119:162">119:162</a> Radujem se besjedama tvojim kao onaj koji se domogao velika plijena.</p> 
 <p><a name="an_119:163">119:163</a> Mrzim na laž, grsti mi se ona, a ljubim tvoj Zakon.</p> 
 <p><a name="an_119:164">119:164</a> Sedam puta na dan tebe hvalim zbog pravednih sudova tvojih.</p> 
 <p><a name="an_119:165">119:165</a> Koji tvoj Zakon ljube, velik mir uživaju, ni o što se oni ne spotiču.</p> 
 <p><a name="an_119:166">119:166</a> Pomoć tvoju čekam, o Jahve, tvoje zapovijedi izvršavam.</p> 
 <p><a name="an_119:167">119:167</a> Moja duša čuva propise tvoje i ljubi ih veoma.</p> 
 <p><a name="an_119:168">119:168</a> Čuvam tvoje naredbe i svjedočanstvo tvoje, jer svi su putovi moji pred tobom.</p> 
 <p><a name="an_119:169">119:169</a> <small>TAU Vapaj moj, Jahve, nek' do tebe dopre, po svojoj me riječi prosvijetli.</small></p> 
 <p><a name="an_119:170">119:170</a> Nek' molitva moja dođe pred lice tvoje, po svojoj me riječi izbavi.</p> 
 <p><a name="an_119:171">119:171</a> Usne moje nek' zapjevaju pohvalnu pjesmu jer si me naučio pravilima svojim.</p> 
 <p><a name="an_119:172">119:172</a> Nek' mi pjeva jezik o riječi tvojoj, jer zapovijedi su tvoje sve pravedne.</p> 
 <p><a name="an_119:173">119:173</a> Nek' mi ruka tvoja na pomoć bude jer odabrah tvoje naredbe.</p> 
 <p><a name="an_119:174">119:174</a> Jahve, za tvojim spasenjem čeznem, uživam u tvom Zakonu.</p> 
 <p><a name="an_119:175">119:175</a> Nek' živi duša moja i neka te hvali, a tvoji sudovi nek' mi na pomoć budu!</p> 
 <p><a name="an_119:176">119:176</a> K'o ovca izgubljena ja zalutah: o, potraži slugu svojega jer zapovijedi tvoje ja ne zaboravih.</p> 
 <p><a name="an_120:1">120:1</a> Hodočasnička pjesma Kad bijah u nevolji, Jahvi zavapih i on me usliša.</p> 
 <p><a name="an_120:2">120:2</a> Jahve, izbavi dušu moju od usana prijevarnih, od zlobna jezika!</p> 
 <p><a name="an_120:3">120:3</a> Kojim zlom da te prokunem, zlobni jeziče?</p> 
 <p><a name="an_120:4">120:4</a> Strelicama oštrim iz ratničke ruke i ugljevljem žarkim.</p> 
 <p><a name="an_120:5">120:5</a> Jao meni što mi je boraviti u Mešeku i stanovati u šatorima kedarskim!</p> 
 <p><a name="an_120:6">120:6</a> Predugo mi duša mora živjeti s mrziteljima mira.</p> 
 <p><a name="an_120:7">120:7</a> Kada o miru govorim, oni sile na rat.</p> 
 <p><a name="an_121:1">121:1</a> Hodočasnička pjesma. K brdima oči svoje uzdižem: odakle će mi doći pomoć?</p> 
 <p><a name="an_121:2">121:2</a> Pomoć je moja od Jahve koji stvori nebo i zemlju.</p> 
 <p><a name="an_121:3">121:3</a> Tvojoj nozi on posrnuti ne da i neće zadrijemati on, čuvar tvoj.</p> 
 <p><a name="an_121:4">121:4</a> Ne, ne drijema i ne spava on, čuvar Izraelov.</p> 
 <p><a name="an_121:5">121:5</a> Jahve je čuvar tvoj, Jahve je zasjen tvoj s desne tvoje!</p> 
 <p><a name="an_121:6">121:6</a> Neće ti sunce nauditi danju ni mjesec noću.</p> 
 <p><a name="an_121:7">121:7</a> Čuvao te Jahve od zla svakoga, čuvao dušu tvoju!</p> 
 <p><a name="an_121:8">121:8</a> Čuvao Jahve tvoj izlazak i povratak odsada dovijeka.</p> 
 <p><a name="an_122:1">122:1</a> Hodočasnička pjesma. Davidova.  Obradovah se kad mi rekoše: "Hajdemo u Dom Jahvin!"</p> 
 <p><a name="an_122:2">122:2</a> Eto, noge nam već stoje na vratima tvojim, Jeruzaleme.</p> 
 <p><a name="an_122:3">122:3</a> Jeruzaleme, grade čvrsto sazdani i kao u jedno saliveni!</p> 
 <p><a name="an_122:4">122:4</a> Onamo uzlaze plemena, plemena Jahvina, po Zakonu Izraelovu, da slave ime Jahvino.</p> 
 <p><a name="an_122:5">122:5</a> Ondje stoje sudačke stolice, stolice doma Davidova.</p> 
 <p><a name="an_122:6">122:6</a> Molite za mir Jeruzalemov! Blago onima koji tebe ljube!</p> 
 <p><a name="an_122:7">122:7</a> Neka bude mir u zidinama tvojim i pokoj u tvojim palačama!</p> 
 <p><a name="an_122:8">122:8</a> Radi braće i prijatelja svojih klicat ću: "Mir tebi!"</p> 
 <p><a name="an_122:9">122:9</a> Radi Doma Jahve, Boga našega, za sreću tvoju ja ću moliti.</p> 
 <p><a name="an_123:1">123:1</a> Hodočasnička pjesma. Oči svoje uzdižem k tebi koji u nebesima prebivaš.</p> 
 <p><a name="an_123:2">123:2</a> Evo, kao što su uprte oči slugu u ruke gospodara i oči sluškinje u ruke gospodarice tako su oči naše uprte u Jahvu, Boga našega, dok nam se ne smiluje.</p> 
 <p><a name="an_123:3">123:3</a> Smiluj nam se, Jahve, smiluj se nama jer se do grla nasitismo prezira.</p> 
 <p><a name="an_123:4">123:4</a> Presita nam je duša podsmijeha obijesnih, poruga oholih.</p> 
 <p><a name="an_124:1">124:1</a> Hodočasnička pjesma. Davidova.  Da nije Jahve za nas bio - neka slobodno rekne Izrael -</p> 
 <p><a name="an_124:2">124:2</a> da nije Jahve za nas bio: kad se ljudi digoše proti nama,</p> 
 <p><a name="an_124:3">124:3</a> žive bi nas progutali. Kad je uskipio bijes njihov na nas,</p> 
 <p><a name="an_124:4">124:4</a> voda bi nas podavila; bujica bi nas odnijela,</p> 
 <p><a name="an_124:5">124:5</a> vode pobješnjele sve nas potopile.</p> 
 <p><a name="an_124:6">124:6</a> Blagoslovljen Jahve koji nas ne dade za plijen zubima njihovim!</p> 
 <p><a name="an_124:7">124:7</a> Duša je naša poput ptice umakla iz zamke lovaca: raskinula se zamka, a mi umakosmo!</p> 
 <p><a name="an_124:8">124:8</a> Pomoć je naša u imenu Jahve koji stvori nebo i zemlju.</p> 
 <p><a name="an_125:1">125:1</a> Hodočasnička pjesma. Tko se uzda u Jahvu, on je kao brdo Sion: ne pomiče se, ostaje dovijeka.</p> 
 <p><a name="an_125:2">125:2</a> Bregovi okružuju Jeruzalem: Jahve okružuje narod svoj odsada i dovijeka.</p> 
 <p><a name="an_125:3">125:3</a> I neće vladati žezlo bezbožničko nad udesom pravednih, da ne bi pravedni ruke za bezakonjem pružili.</p> 
 <p><a name="an_125:4">125:4</a> Učini, Jahve, dobro dobrima i čestitima u srcu.</p> 
 <p><a name="an_125:5">125:5</a> A koji na krive skreću putove nek' ih istrijebi Jahve sa zločincima! Mir nad Izraelom!</p> 
 <p><a name="an_126:1">126:1</a> Hodočasnička pjesma. Kad Jahve vraćaše sužnjeve sionske, bilo nam je k'o da snivamo.</p> 
 <p><a name="an_126:2">126:2</a> Usta nam bjehu puna smijeha, a jezik klicanja. Među poganima tad se govorilo: "Velika im djela Jahve učini!"</p> 
 <p><a name="an_126:3">126:3</a> Velika nam djela učini Jahve: opet smo radosni!</p> 
 <p><a name="an_126:4">126:4</a> Vrati, o Jahve, sužnjeve naše k'o potoke negepske!</p> 
 <p><a name="an_126:5">126:5</a> Oni koji siju u suzama, žanju u pjesmi.</p> 
 <p><a name="an_126:6">126:6</a> Išli su plačući noseći sjeme sjetveno: vraćat će se s pjesmom, noseći snoplje svoje.</p> 
 <p><a name="an_127:1">127:1</a> Hodočasnička pjesma. Salomonova.  Ako Jahve kuću ne gradi, uzalud se muče graditelji. Ako Jahve grad ne čuva, uzalud stražar bdi.</p> 
 <p><a name="an_127:2">127:2</a> Uzalud vam je ustat prije zore i dugo u noć sjediti, vi što jedete kruh muke: miljenicima svojim u snu on daje.</p> 
 <p><a name="an_127:3">127:3</a> Evo: sinovi su Jahvin dar, plod utrobe njegova je nagrada.</p> 
 <p><a name="an_127:4">127:4</a> Strelica u ruci ratnika - to su sinovi mladosti.</p> 
 <p><a name="an_127:5">127:5</a> Blago čovjeku koji njima napuni tobolac, neće se postidjeti kad se prÓeo bude s dušmanom na vratima.</p> 
 <p><a name="an_128:1">128:1</a> Hodočasnička pjesma. Blago svakome koji se Jahve boji, koji njegovim hodi stazama!</p> 
 <p><a name="an_128:2">128:2</a> Plod ruku svojih ti ćeš uživati, blago tebi, dobro će ti biti.</p> 
 <p><a name="an_128:3">128:3</a> Žena će ti biti kao plodna loza u odajama tvoje kuće; sinovi tvoji k'o mladice masline oko stola tvojega.</p> 
 <p><a name="an_128:4">128:4</a> Eto, tako će biti blagoslovljen čovjek koji se Jahve boji!</p> 
 <p><a name="an_128:5">128:5</a> Blagoslovio te Jahve sa Siona, uživao sreću Jeruzalema sve dane života svog!</p> 
 <p><a name="an_128:6">128:6</a> Vidio djecu svojih sinova, mir nad Izraelom!</p> 
 <p><a name="an_129:1">129:1</a> Hodočasnička pjesma. "Mnogo su me od mladosti tlačili" - neka rekne sad Izrael!</p> 
 <p><a name="an_129:2">129:2</a> "Mnogo su me od mladosti tlačili, ali me ne svladaše.</p> 
 <p><a name="an_129:3">129:3</a> Po leđima su mojim orači orali, duge brazde povlačili.</p> 
 <p><a name="an_129:4">129:4</a> Al' Jahve pravedni isiječe užeta zlikovcima!"</p> 
 <p><a name="an_129:5">129:5</a> Nek' se postide i uzmaknu svi koji mrze Sion!</p> 
 <p><a name="an_129:6">129:6</a> Nek' budu k'o trava na krovu što povene prije nego je počupaju.</p> 
 <p><a name="an_129:7">129:7</a> Žetelac njome ne napuni ruku ni naručje onaj koji veže snopove.</p> 
 <p><a name="an_129:8">129:8</a> A prolaznici nek' ne reknu: "Blagoslov Jahvin nad vama! Blagoslivljamo vas imenom Jahvinim!"</p> 
 <p><a name="an_130:1">130:1</a> Hodočasnička pjesma. Iz dubine, Jahve, vapijem tebi:</p> 
 <p><a name="an_130:2">130:2</a> Gospodine, čuj glas moj! Neka pazi uho tvoje na glas moga vapaja!</p> 
 <p><a name="an_130:3">130:3</a> Ako se, Jahve, grijeha budeš spominjao, Gospodine, tko će opstati?</p> 
 <p><a name="an_130:4">130:4</a> Al' u tebe je praštanje, da bi te se bojali.</p> 
 <p><a name="an_130:5">130:5</a> U Jahvu ja se uzdam, duša se moja u njegovu uzda riječ.</p> 
 <p><a name="an_130:6">130:6</a> Duša moja čeka Gospodina više no zoru straža noćna; više no zoru straža noćna</p> 
 <p><a name="an_130:7">130:7</a> nek' Izrael čeka Jahvu. Jer je u Jahve milosrđe i obilno je u njega otkupljenje;</p> 
 <p><a name="an_130:8">130:8</a> on će otkupiti Izraela od svih grijeha njegovih.</p> 
 <p><a name="an_131:1">131:1</a> Hodočasnička pjesma. Davidova.  O Jahve, ne gordi se moje srce niti se oči uznose. Ne idem za stvarima velikim ni za čudima što su iznad mene.</p> 
 <p><a name="an_131:2">131:2</a> Ne, ja sam se smirio i upokojio dušu svoju; kao dojenče na grudima majke, kao dojenče duša je moja u meni.</p> 
 <p><a name="an_131:3">131:3</a> U Jahvu se, Izraele, uzdaj odsada dovijeka.</p> 
 <p><a name="an_132:1">132:1</a> Hodočasnička pjesma.</p> 
 <p><a name="an_132:2">132:2</a> Spomeni se, o Jahve, Davida i sve revnosti njegove: kako se Jahvi zakleo, zavjetovao Snazi Jakovljevoj:</p> 
 <p><a name="an_132:3">132:3</a> "Neću ući u šator doma svog nit' uzaći na ležaj svoje postelje,</p> 
 <p><a name="an_132:4">132:4</a> neću pustit' snu na oči nit' počinka dati vjeđama,</p> 
 <p><a name="an_132:5">132:5</a> dok Jahvi mjesto ne nađem, boravište Snazi Jakovljevoj."</p> 
 <p><a name="an_132:6">132:6</a> Eto, čusmo za nj u Efrati, nađosmo ga u Poljima jaarskim.</p> 
 <p><a name="an_132:7">132:7</a> Uđimo u stan njegov, pred noge mu padnimo!</p> 
 <p><a name="an_132:8">132:8</a> "Ustani, o Jahve, pođi k svom počivalištu, ti i Kovčeg sile tvoje!</p> 
 <p><a name="an_132:9">132:9</a> Svećenici tvoji nek' se obuku u pravednost, pobožnici tvoji nek' radosno kliču!</p> 
 <p><a name="an_132:10">132:10</a> Poradi Davida, sluge svojega, ne odvrati lica od svog pomazanika!"</p> 
 <p><a name="an_132:11">132:11</a> Jahve se zakle Davidu zakletvom tvrdom od koje neće odustati: "Potomka tvoje utrobe posadit ću na prijestolje tvoje.</p> 
 <p><a name="an_132:12">132:12</a> Budu li ti sinovi Savez moj čuvali i naredbe kojima ih učim, i sinovi će njini dovijeka sjedit' na tvom prijestolju."</p> 
 <p><a name="an_132:13">132:13</a> Jer Jahve odabra Sion, njega zaželje sebi za sjedište.</p> 
 <p><a name="an_132:14">132:14</a> "Ovo mi je počivalište vječno, boravit ću ovdje jer tako poželjeh.</p> 
 <p><a name="an_132:15">132:15</a> Žitak ću njegov blagosloviti, siromahe nahraniti kruhom.</p> 
 <p><a name="an_132:16">132:16</a> Svećenike njegove u spas ću odjenuti, sveti će njegovi kliktati radosno.</p> 
 <p><a name="an_132:17">132:17</a> Učinit ću da ondje za Davida rog izraste, pripravit ću svjetiljku za svog pomazanika.</p> 
 <p><a name="an_132:18">132:18</a> U sram ću mu obući dušmane, a na njemu će blistat' vijenac moj."</p> 
 <p><a name="an_133:1">133:1</a> Hodočasnička pjesma. Davidova.  Gle, kako je dobro i kako je milo kao braća zajedno živjeti:</p> 
 <p><a name="an_133:2">133:2</a> kao na glavi ulje dragocjeno što slazi na bradu, bradu Aronovu, što slazi na skute haljina njegovih;</p> 
 <p><a name="an_133:3">133:3</a> kao rosa s Hermona što slazi na brdo Sion. Ondje Jahve daje svoj blagoslov i život dovijeka.</p> 
 <p><a name="an_134:1">134:1</a> Hodočasnička pjesma. Sad, blagoslivljajte Jahvu, sve sluge Jahvine što stojite u Domu Jahvinu, u noćnim satima!</p> 
 <p><a name="an_134:2">134:2</a> Dižite svoje ruke prema Svetištu i Jahvu blagoslivljajte!</p> 
 <p><a name="an_134:3">134:3</a> "Blagoslovio te sa Siona Jahve koji stvori nebo i zemlju!"</p> 
 <p><a name="an_135:1">135:1</a> Aleluja!  Hvalite ime Jahvino, hvalite, sluge Jahvine</p> 
 <p><a name="an_135:2">135:2</a> koji u Domu Jahvinu stojite u predvorjima Doma Boga našega!</p> 
 <p><a name="an_135:3">135:3</a> Hvalite Jahvu jer dobar je Jahve, pjevajte imenu njegovu jer je ljupko!</p> 
 <p><a name="an_135:4">135:4</a> Jer Jahve sebi odabra Jakova, Izraela za dragu svojinu.</p> 
 <p><a name="an_135:5">135:5</a> Znadem da je velik Jahve, da je nad bozima svim gospodar.</p> 
 <p><a name="an_135:6">135:6</a> Što god se Jahvi svidi, to čini na nebu i na zemlji, na moru i u bezdanima.</p> 
 <p><a name="an_135:7">135:7</a> Oblake diže s kraja zemlje; stvara kiši munje, vjetar izvodi iz skrovišta njegovih.</p> 
 <p><a name="an_135:8">135:8</a> On Egiptu pobi prvorođence, ljude i stoku podjednako.</p> 
 <p><a name="an_135:9">135:9</a> On učini znamenja i čudesa usred tebe, Egipte, protiv Faraona i svih slugu njegovih.</p> 
 <p><a name="an_135:10">135:10</a> On pobi narode mnoge i pogubi kraljeve moćne:</p> 
 <p><a name="an_135:11">135:11</a> Sihona, kralja amorejskog, i Oga, kralja bašanskog, i sva kraljevstva kanaanska.</p> 
 <p><a name="an_135:12">135:12</a> I dade njihovu zemlju u baštinu, u baštinu Izraelu, narodu svom.</p> 
 <p><a name="an_135:13">135:13</a> Ime tvoje, o Jahve, ostaje dovijeka i spomen na te, o Jahve, od koljena do koljena.</p> 
 <p><a name="an_135:14">135:14</a> Jer Jahve štiti narod svoj, slugama svojim on je milostiv.</p> 
 <p><a name="an_135:15">135:15</a> Kumiri poganski, srebro i zlato, ljudskih su ruku djelo:</p> 
 <p><a name="an_135:16">135:16</a> usta imaju, a ne govore; oči imaju, a ne vide;</p> 
 <p><a name="an_135:17">135:17</a> uši imaju, a ne čuju; i nema daha u ustima njihovim.</p> 
 <p><a name="an_135:18">135:18</a> Takvi su i oni koji ih napraviše i svi koji se u njih uzdaju.</p> 
 <p><a name="an_135:19">135:19</a> Dome Izraelov, Jahvu blagoslivljaj! Dome Aronov, Jahvu blagoslivljaj!</p> 
 <p><a name="an_135:20">135:20</a> Dome Levijev, Jahvu blagoslivljaj! Štovatelji Jahvini, Jahvu blagoslivljajte!</p> 
 <p><a name="an_135:21">135:21</a> Blagoslovljen sa Siona Jahve koji prebiva u Jeruzalemu!</p> 
 <p><a name="an_136:1">136:1</a> Aleluja!  Hvalite Jahvu jer je dobar: vječna je ljubav njegova!</p> 
 <p><a name="an_136:2">136:2</a> Hvalite Boga nad bogovima: vječna je ljubav njegova!</p> 
 <p><a name="an_136:3">136:3</a> Hvalite Gospodara nad gospodarima: vječna je ljubav njegova!</p> 
 <p><a name="an_136:4">136:4</a> Jedini on učini čuda velika: vječna je ljubav njegova!</p> 
 <p><a name="an_136:5">136:5</a> Mudro sazda on nebesa: vječna je ljubav njegova!</p> 
 <p><a name="an_136:6">136:6</a> On utvrdi zemlju nad vodama: vječna je ljubav njegova!</p> 
 <p><a name="an_136:7">136:7</a> On načini svjetlila velika: vječna je ljubav njegova!</p> 
 <p><a name="an_136:8">136:8</a> Sunce da vlada danom: vječna je ljubav njegova!</p> 
 <p><a name="an_136:9">136:9</a> Mjesec i zvijezde da vladaju noću: vječna je ljubav njegova!</p> 
 <p><a name="an_136:10">136:10</a> On pobi prvorođence Egiptu: vječna je ljubav njegova!</p> 
 <p><a name="an_136:11">136:11</a> Izvede Izraela iz njega: vječna je ljubav njegova!</p> 
 <p><a name="an_136:12">136:12</a> Mišicom jakom, rukom ispruženom: vječna je ljubav njegova!</p> 
 <p><a name="an_136:13">136:13</a> On Crveno more razdvoji: vječna je ljubav njegova!</p> 
 <p><a name="an_136:14">136:14</a> Provede Izraela posred voda: vječna je ljubav njegova!</p> 
 <p><a name="an_136:15">136:15</a> I vrgnu Faraona i vojsku mu u Crveno more: vječna je ljubav njegova!</p> 
 <p><a name="an_136:16">136:16</a> On narod svoj vođaše pustinjom: vječna je ljubav njegova!</p> 
 <p><a name="an_136:17">136:17</a> On udari kraljeve velike: vječna je ljubav njegova!</p> 
 <p><a name="an_136:18">136:18</a> I pogubi kraljeve moćne: vječna je ljubav njegova!</p> 
 <p><a name="an_136:19">136:19</a> Sihona, kralja amorejskog: vječna je ljubav njegova!</p> 
 <p><a name="an_136:20">136:20</a> Oga, kralja bašanskog: vječna je ljubav njegova!</p> 
 <p><a name="an_136:21">136:21</a> I njihovu zemlju dade u baštinu: vječna je ljubav njegova!</p> 
 <p><a name="an_136:22">136:22</a> U baštinu Izraelu, sluzi svome: vječna je ljubav njegova!</p> 
 <p><a name="an_136:23">136:23</a> On se spomenu nas u poniženju našem: vječna je ljubav njegova!</p> 
 <p><a name="an_136:24">136:24</a> Od dušmana nas naših oslobodi: vječna je ljubav njegova!</p> 
 <p><a name="an_136:25">136:25</a> On daje hrane svakom tijelu: vječna je ljubav njegova!</p> 
 <p><a name="an_136:26">136:26</a> Hvalite Boga nebeskog: vječna je ljubav njegova!</p> 
 <p><a name="an_137:1">137:1</a> Na obali rijeka babilonskih sjeđasmo i plakasmo spominjući se Siona;</p> 
 <p><a name="an_137:2">137:2</a> o vrbe naokolo harfe svoje bijasmo povješali.</p> 
 <p><a name="an_137:3">137:3</a> I tada naši tamničari zaiskaše od nas da pjevamo, porobljivači naši zaiskaše da se veselimo: "Pjevajte nam pjesmu sionsku!"</p> 
 <p><a name="an_137:4">137:4</a> Kako da pjesmu Jahvinu pjevamo u zemlji tuđinskoj!</p> 
 <p><a name="an_137:5">137:5</a> Nek' se osuši desnica moja, Jeruzaleme, ako tebe zaboravim!</p> 
 <p><a name="an_137:6">137:6</a> Nek' mi se jezik za nepce prilijepi ako spomen tvoj smetnem ja ikada, ako ne stavim Jeruzalem vrh svake radosti svoje!</p> 
 <p><a name="an_137:7">137:7</a> Ne zaboravi, Jahve, sinovima Edoma kako su u dan kobni Jeruzalemov vikali oni: "Rušite! Srušite ga do temelja!"</p> 
 <p><a name="an_137:8">137:8</a> Kćeri babilonska, pustošiteljice, blažen koji ti vrati milo za drago za sva zla što si nam ih nanijela!</p> 
 <p><a name="an_137:9">137:9</a> Blažen koji zgrabi i smrska o stijenu tvoju dojenčad!</p> 
 <p><a name="an_138:1">138:1</a> Davidov.  Zahvaljujem ti, Jahve, iz svega srca jer si čuo riječi mojih usta. Pred licem anđela pjevam tebi,</p> 
 <p><a name="an_138:2">138:2</a> bacam se nice prema svetom Hramu tvojemu. Zahvaljujem imenu tvojem za tvoju dobrotu i vjernost, jer si nada sve uzveličao obećanje svoje.</p> 
 <p><a name="an_138:3">138:3</a> Kad sam te zazvao, uslišio si me, dušu si moju pokrijepio.</p> 
 <p><a name="an_138:4">138:4</a> Nek' ti zahvaljuju, Jahve, svi kraljevi zemlje kad čuju riječi usta tvojih,</p> 
 <p><a name="an_138:5">138:5</a> nek' pjevaju putove Jahvine: "Zaista, velika je slava Jahvina!"</p> 
 <p><a name="an_138:6">138:6</a> Zaista, uzvišen je Jahve, ali gleda na ponizna, a oholicu izdaleka poznaje.</p> 
 <p><a name="an_138:7">138:7</a> Kroz nevolje kad budem kročio, život mi čuvaj, pruži ruku proti gnjevu mojih dušmana; nek' me tvoja spasi desnica!</p> 
 <p><a name="an_138:8">138:8</a> Jahve, što ja počeh, ti dovrši! Jahve, vječna je ljubav tvoja: djelo ruku svojih ne zapusti!</p> 
 <p><a name="an_139:1">139:1</a> Zborovođi.  Davidov.  Jahve, proničeš me svega i poznaješ,</p> 
 <p><a name="an_139:2">139:2</a> ti znaš kada sjednem i kada ustanem, izdaleka ti već misli moje poznaješ.</p> 
 <p><a name="an_139:3">139:3</a> Hodam li ili ležim, sve ti vidiš, znani su ti svi moji putovi.</p> 
 <p><a name="an_139:4">139:4</a> Riječ mi još nije na jezik došla, a ti, Jahve, sve već znadeš.</p> 
 <p><a name="an_139:5">139:5</a> S leđa i s lica ti me obuhvaćaš, na mene si ruku svoju stavio.</p> 
 <p><a name="an_139:6">139:6</a> Znanje to odveć mi je čudesno, previsoko da bih ga dokučio.</p> 
 <p><a name="an_139:7">139:7</a> Kamo da idem od duha tvojega i kamo da od tvog lica pobjegnem?</p> 
 <p><a name="an_139:8">139:8</a> Ako se na nebo popnem, ondje si, ako u Podzemlje legnem, i ondje si.</p> 
 <p><a name="an_139:9">139:9</a> Uzmem li krila zorina pa se naselim moru na kraj</p> 
 <p><a name="an_139:10">139:10</a> i ondje bi me ruka tvoja vodila, desnica bi me tvoja držala.</p> 
 <p><a name="an_139:11">139:11</a> Reknem li: "Nek' me barem tmine zakriju i nek' me noć umjesto svjetla okruži!" -</p> 
 <p><a name="an_139:12">139:12</a> ni tmina tebi neće biti tamna: noć sjaji kao dan i tama kao svjetlost.</p> 
 <p><a name="an_139:13">139:13</a> Jer ti si moje stvorio bubrege, satkao me u krilu majčinu.</p> 
 <p><a name="an_139:14">139:14</a> Hvala ti što sam stvoren tako čudesno, što su djela tvoja predivna. Dušu moju do dna si poznavao,</p> 
 <p><a name="an_139:15">139:15</a> kosti moje ne bjehu ti sakrite dok nastajah u tajnosti, otkan u dubini zemlje.</p> 
 <p><a name="an_139:16">139:16</a> Oči tvoje već tada gledahu djela moja, sve već bješe zapisano u knjizi tvojoj: dani su mi određeni dok još ne bješe ni jednoga.</p> 
 <p><a name="an_139:17">139:17</a> Kako su mi, Bože, naumi tvoji nedokučivi, kako li je neprocjenjiv zbroj njihov.</p> 
 <p><a name="an_139:18">139:18</a> Da ih brojim? Više ih je nego pijeska! Dođem li im do kraja, ti mi preostaješ!</p> 
 <p><a name="an_139:19">139:19</a> De, istrijebi, Bože, zlotvora, krvoloci nek' odstupe od mene!</p> 
 <p><a name="an_139:20">139:20</a> Jer podmuklo se bune protiv tebe, uzalud se dižu tvoji dušmani.</p> 
 <p><a name="an_139:21">139:21</a> Jahve, zar da ne mrzim tvoje mrzitelje? Zar da mi se ne gade protivnici tvoji?</p> 
 <p><a name="an_139:22">139:22</a> Mržnjom dubokom ja ih mrzim i držim ih svojim neprijateljima.</p> 
 <p><a name="an_139:23">139:23</a> Pronikni me svega, Bože, srce mi upoznaj, iskušaj me i upoznaj misli moje:</p> 
 <p><a name="an_139:24">139:24</a> pogledaj, ne idem li putem pogubnim i povedi me putem vječnim!</p> 
 <p><a name="an_140:1">140:1</a> Zborovođi.  Psalam. Davidov.</p> 
 <p><a name="an_140:2">140:2</a> Izbavi me, Jahve, od čovjeka zlobna, zaštiti me od čovjeka nasilna:</p> 
 <p><a name="an_140:3">140:3</a> od onih koji pakosti u srcu smišljaju i čitav dan začinju kavge.</p> 
 <p><a name="an_140:4">140:4</a> Kao zmije bruse jezike svoje, pod usnama im je otrov ljutičin.</p> 
 <p><a name="an_140:5">140:5</a> Spasi me, Jahve, od ruku zlotvora, čuvaj me od čovjeka nasilna koji hoće da mi noga posrne.</p> 
 <p><a name="an_140:6">140:6</a> Oholice mi potajno nastavljaju zamku, užetima mrežu pletu, kraj puta klopke mi stavljaju.</p> 
 <p><a name="an_140:7">140:7</a> Zavapih Jahvi: "Ti si Bog moj! Poslušaj, o Jahve, krik mojih molitava!</p> 
 <p><a name="an_140:8">140:8</a> Jahve, Gospode moj, spasitelju silni moj, u dan boja zakloni mi glavu!"</p> 
 <p><a name="an_140:9">140:9</a> Ne daj da se ispune želje zlotvora, ne daj da svoje on izvrši namjere!</p> 
 <p><a name="an_140:10">140:10</a> Nek' glavu ne podignu oni koji me opkoliše, nek' na njih padne zloba njihovih usana!</p> 
 <p><a name="an_140:11">140:11</a> Nek' daždi po njima ugljevlje ognjeno, nek' se strovale u jamu da više ne ustanu!</p> 
 <p><a name="an_140:12">140:12</a> Opadač se neće održat' na zemlji, silnika će odjednom zgrabiti nesreća.</p> 
 <p><a name="an_140:13">140:13</a> Znam da će Jahve dati pravo ubogu i pravicu siromasima.</p> 
 <p><a name="an_140:14">140:14</a> Zaista, pravedni će tvoje ime slaviti, pred tvojim će licem boraviti čestiti.</p> 
 <p><a name="an_141:1">141:1</a> Psalam.  Davidov.  Prizivljem te, Jahve, k meni pohitaj! Slušaj glas moj kojim tebi vapijem!</p> 
 <p><a name="an_141:2">141:2</a> Nek' mi se uzdigne molitva kao kad pred lice tvoje, podizanje mojih ruku nek' bude k'o prinos večernji!</p> 
 <p><a name="an_141:3">141:3</a> Na usta mi, Jahve, stražu postavi i stražare na vrata usana mojih!</p> 
 <p><a name="an_141:4">141:4</a> Ne daj da mi se srce zlu prikloni, da bezbožno počinim djela opaka; i u društvu zlotvora da ne blagujem poslastica njihovih!</p> 
 <p><a name="an_141:5">141:5</a> Nek' me samo udari pravednik, ljubav je što me kara, al' ulje grešničko neće mi glavu pomazat'; zloći njihovoj oprijet ću se uvijek svojom molitvom.</p> 
 <p><a name="an_141:6">141:6</a> Kad strovale niz hridinu suce njihove, razumjet će kako blage bjehu riječi moje.</p> 
 <p><a name="an_141:7">141:7</a> Kao kad orač ore i para zemlju, tako će im se na rubu Podzemlja kosti rasuti.</p> 
 <p><a name="an_141:8">141:8</a> U te su, Jahve, uprte oči moje, k tebi se utječem, ne daj da mi duša propadne!</p> 
 <p><a name="an_141:9">141:9</a> Čuvaj me od stupice koju postaviše meni, od zamki zločinaca!</p> 
 <p><a name="an_141:10">141:10</a> Nek' u vlastite zamke upadnu zlotvori, a ja neka im umaknem!</p> 
 <p><a name="an_142:1">142:1</a> Poučna pjesma. Davidova. Kad bijaše u spilji. Molitva.</p> 
 <p><a name="an_142:2">142:2</a> Iz svega glasa vapijem Jahvi, iz svega glasa Jahvu zaklinjem.</p> 
 <p><a name="an_142:3">142:3</a> Pred njim svoju izlijevam tužaljku, tjeskobu svoju pred njim razastirem.</p> 
 <p><a name="an_142:4">142:4</a> Ako duh moj i klone u meni, ti put moj poznaješ. Na putu kojim prolazim potajnu mi zamku staviše.</p> 
 <p><a name="an_142:5">142:5</a> Obazrem li se nadesno i pogledam: nitko ne zna za mene. Nemam kamo pobjeći, nitko za život moj ne mari.</p> 
 <p><a name="an_142:6">142:6</a> K tebi, Jahve, vapijem; govorim: ti si mi utočište, ti si dio moj u zemlji živih.</p> 
 <p><a name="an_142:7">142:7</a> Poslušaj moje vapaje jer sam veoma nevoljan. Izbavi me od gonitelja mojih jer od mene oni su moćniji.</p> 
 <p><a name="an_142:8">142:8</a> Izvedi iz tamnice dušu moju da zahvaljujem imenu tvojemu. Oko mene će se okupiti pravednici zbog dobra što si ga iskazao meni.</p> 
 <p><a name="an_143:1">143:1</a> Psalam.  Davidov.  Jahve, slušaj moju molitvu, u vjernosti svojoj prikloni uho mojim vapajima, u pravednosti me svojoj usliši!</p> 
 <p><a name="an_143:2">143:2</a> Ne idi na sud sa slugom svojim, jer nitko živ nije pravedan pred tobom!</p> 
 <p><a name="an_143:3">143:3</a> Dušmanin mi dušu progoni, o zemlju pritisnu život moj; u tmine me baci da stanujem kao oni koji su davno umrli.</p> 
 <p><a name="an_143:4">143:4</a> Duh moj već zamire u meni, srce mi trne u grudima.</p> 
 <p><a name="an_143:5">143:5</a> Spominjem se dana minulih, mislim o svim djelima tvojim, o djelima ruku tvojih razmišljam.</p> 
 <p><a name="an_143:6">143:6</a> Ruke svoje za tobom pružam, duša moja k'o suha zemlja za tobom žeđa.</p> 
 <p><a name="an_143:7">143:7</a> Usliši me brzo, o Jahve, dah moj već je na izmaku! Lica svojeg preda mnom ne skrivaj, da ne postanem kao oni koji u grob silaze!</p> 
 <p><a name="an_143:8">143:8</a> Objavi mi jutrom dobrotu svoju jer se uzdam u tebe. Put mi kaži kojim ću krenuti jer k tebi dušu uzdižem.</p> 
 <p><a name="an_143:9">143:9</a> Izbavi me, Jahve, od mojih dušmana, tebi ja se utječem.</p> 
 <p><a name="an_143:10">143:10</a> Nauči me da vršim volju tvoju jer ti si Bog moj. Duh tvoj dobri nek' me po ravnu putu vodi!</p> 
 <p><a name="an_143:11">143:11</a> Zbog imena svog, Jahve, poživi me, zbog svoje pravednosti dušu mi izvedi iz tjeskobe!</p> 
 <p><a name="an_143:12">143:12</a> Po svojoj dobroti satri moje dušmane, uništi sve moje tlačitelje, jer ja sam sluga tvoj!</p> 
 <p><a name="an_144:1">144:1</a> Davidov.  Blagoslovljen Jahve, hridina moja: ruke mi uči boju a prste ratu.</p> 
 <p><a name="an_144:2">144:2</a> On je ljubav moja i tvrđava moja, zaštita moja, izbavitelj moj, štit moj za koji se sklanjam; on mi narode stavlja pod noge!</p> 
 <p><a name="an_144:3">144:3</a> Što je čovjek, o Jahve, da ga poznaješ, što li čedo ljudsko da ga se spominješ?</p> 
 <p><a name="an_144:4">144:4</a> Poput daška je čovjek, dani njegovi kao sjena nestaju.</p> 
 <p><a name="an_144:5">144:5</a> Jahve, nagni svoja nebesa i siđi, takni bregove: i zadimit će se!</p> 
 <p><a name="an_144:6">144:6</a> Sijevni munjom i rasprši dušmane, odapni strijele i rasprši ih!</p> 
 <p><a name="an_144:7">144:7</a> Ruku pruži iz visina, istrgni me i spasi iz voda beskrajnih, iz šaka sinova tuđinskih:</p> 
 <p><a name="an_144:8">144:8</a> laži govore usta njihova, a desnica krivo priseže.</p> 
 <p><a name="an_144:9">144:9</a> Pjevat ću ti, Bože, pjesmu novu, na harfi od deset žica svirat ću.</p> 
 <p><a name="an_144:10">144:10</a> Ti daješ pobjedu kraljevima, koji si spasio Davida, slugu svojega. Od pogubna mača </p> 
 <p><a name="an_144:11">144:11</a> spasi mene, oslobodi me iz ruke tuđinske; laži govore usta njihova, a desnica krivo priseže.</p> 
 <p><a name="an_144:12">144:12</a> Daj da nam sinovi budu kao biljke što rastu od mladosti svoje; a kćeri naše kao stupovi ugaoni, krasne poput hramskog stupovlja;</p> 
 <p><a name="an_144:13">144:13</a> da nam žitnice budu pune svakog obilja, s plodovima svakojakim u izobilju;</p> 
 <p><a name="an_144:14">144:14</a> ovce naše plodile se na tisuće, plodile se beskrajno na našim poljima; stoka naša neka bude tovna! U zidinama nam ne bilo proboja ni ropstva ni plača na ulicama našim!</p> 
 <p><a name="an_144:15">144:15</a> Blago narodu kojem je tako, blago narodu kojem je Jahve Bog!</p> 
 <p><a name="an_145:1">145:1</a> Hvalospjev.  Davidov.  <small>ALEF Slavit ću te, o Bože, kralju moj, ime ću tvoje blagoslivljat' uvijek i dovijeka.</small></p> 
 <p><a name="an_145:2">145:2</a> <small>BET Svaki ću dan tebe slaviti, ime ću tvoje hvaliti uvijek i dovijeka. <small>GIMEL </small></small></p> 
 <p><a name="an_145:3">145:3</a> Velik je Jahve i svake hvale dostojan, nedokučiva je veličina njegova! <small>DALET </small></p> 
 <p><a name="an_145:4">145:4</a> Naraštaj naraštaju kazuje djela tvoja i silu tvoju naviješta.</p> 
 <p><a name="an_145:5">145:5</a> <small>HE Govore o blistavoj slavi tvoga veličanstva i čudesa tvoja objavljuju.</small></p> 
 <p><a name="an_145:6">145:6</a> <small>VAU Kazuju strahovitu silu djela tvojih, veličinu tvoju pripovijedaju.</small></p> 
 <p><a name="an_145:7">145:7</a> <small>ZAJIN Razglašuju spomen velike dobrote tvoje i pravednosti tvojoj kliču.</small></p> 
 <p><a name="an_145:8">145:8</a> <small>HET Milostiv je Jahve i milosrdan, spor na srdžbu, bogat dobrotom.</small></p> 
 <p><a name="an_145:9">145:9</a> <small>TET Gospodin je dobar svima, milosrdan svim djelima svojim.</small></p> 
 <p><a name="an_145:10">145:10</a> <small>JOD Nek' te slave, Jahve, sva djela tvoja i tvoji sveti nek' te blagoslivlju!</small></p> 
 <p><a name="an_145:11">145:11</a> <small>KAF Neka kazuju slavu tvoga kraljevstva, neka o sili tvojoj govore</small></p> 
 <p><a name="an_145:12">145:12</a> <small>LAMED da objave ljudskoj djeci silu tvoju i slavu divnoga kraljevstva tvoga.</small></p> 
 <p><a name="an_145:13">145:13</a> <small>MEM Kraljevstvo tvoje kraljevstvo je vječno, tvoja vladavina za sva pokoljenja. <small>NUN Vjeran je Jahve u svim riječima svojim i svet u svim svojim djelima.</small></small></p> 
 <p><a name="an_145:14">145:14</a> <small>SAMEK Jahve podupire sve koji posrću i pognute on uspravlja.</small></p> 
 <p><a name="an_145:15">145:15</a> <small>AJIN Oči sviju u tebe su uprte, ti im hranu daješ u pravo vrijeme.</small></p> 
 <p><a name="an_145:16">145:16</a> <small>PE Ti otvaraš ruku svoju, do mile volje sitiš sve živo.</small></p> 
 <p><a name="an_145:17">145:17</a> <small>SADE Pravedan si, Jahve, na svim putovima svojim i svet u svim svojim djelima.</small></p> 
 <p><a name="an_145:18">145:18</a> <small>KOF Blizu je Jahve svima koji ga prizivlju, svima koji ga zazivaju iskreno.</small></p> 
 <p><a name="an_145:19">145:19</a> <small>REŠ On ispunja želje štovatelja svojih, sluša njihove vapaje i spasava ih.</small></p> 
 <p><a name="an_145:20">145:20</a> <small>ŠIN Jahve štiti one koji njega ljube, a zlotvore sve će zatrti.</small></p> 
 <p><a name="an_145:21">145:21</a> <small>TAU Nek' usta moja kazuju hvalu Jahvinu i svako tijelo nek' slavi sveto ime njegovo - uvijek i dovijeka.</small></p> 
 <p><a name="an_146:1">146:1</a> Aleluja!  Hvali, dušo moja, Jahvu!</p> 
 <p><a name="an_146:2">146:2</a> Hvalit ću Jahvu sveg života svojeg. Dok me bude, Bogu svom ću pjevati.</p> 
 <p><a name="an_146:3">146:3</a> Ne uzdajte se u knezove, u čovjeka od kog nema spasenja!</p> 
 <p><a name="an_146:4">146:4</a> Iziđe li duh iz njega, u zemlju svoju on se vraća i propadaju sve misli njegove.</p> 
 <p><a name="an_146:5">146:5</a> Blago onom kome je pomoćnik Bog Jakovljev, kome je ufanje u Jahvi, Bogu njegovu,</p> 
 <p><a name="an_146:6">146:6</a> koji stvori nebo i zemlju, more i sve što je u njima; koji ostaje vjeran dovijeka,</p> 
 <p><a name="an_146:7">146:7</a> potlačenima vraća pravicu, a gladnima kruh daje. Jahve oslobađa sužnje,</p> 
 <p><a name="an_146:8">146:8</a> Jahve slijepcima oči otvara. Jahve uspravlja prignute, Jahve ljubi pravedne.</p> 
 <p><a name="an_146:9">146:9</a> Jahve štiti tuđince, sirote i udovice podupire, a grešnicima mrsi putove.</p> 
 <p><a name="an_146:10">146:10</a> Jahve će kraljevati dovijeka, tvoj Bog, Sione, od koljena do koljena. Aleluja!</p> 
 <p><a name="an_147:1">147:1</a> Aleluja!  Hvalite Jahvu jer je dobar, pjevajte Bogu našem jer je sladak; svake hvale on je dostojan!</p> 
 <p><a name="an_147:2">147:2</a> Jahve gradi Jeruzalem, sabire raspršene Izraelce.</p> 
 <p><a name="an_147:3">147:3</a> On liječi one koji su srca skršena i povija rane njihove.</p> 
 <p><a name="an_147:4">147:4</a> On određuje broj zvijezda, svaku njezinim imenom naziva.</p> 
 <p><a name="an_147:5">147:5</a> Velik je naš Gospodin i svesilan, nema mjere mudrosti njegovoj.</p> 
 <p><a name="an_147:6">147:6</a> Jahve pridiže ponizne, zlotvore do zemlje snizuje.</p> 
 <p><a name="an_147:7">147:7</a> Pjevajte Jahvi pjesmu zahvalnu, svirajte na citari Bogu našem!</p> 
 <p><a name="an_147:8">147:8</a> Oblacima on prekriva nebesa i zemlji kišu sprema; daje da po bregovima raste trava i bilje na službu čovjeku.</p> 
 <p><a name="an_147:9">147:9</a> On stoci hranu daje i mladim gavranima kada grakću.</p> 
 <p><a name="an_147:10">147:10</a> Za konjsku snagu on ne mari nit' mu se mile bedra čovječja.</p> 
 <p><a name="an_147:11">147:11</a> Mili su Jahvi oni koji se njega boje, koji se uzdaju u dobrotu njegovu.</p> 
 <p><a name="an_147:12">147:12</a> Slavi Jahvu, Jeruzaleme, hvali Boga svoga, Sione!</p> 
 <p><a name="an_147:13">147:13</a> On učvrsti zasune vrata tvojih, blagoslovi u tebi tvoje sinove.</p> 
 <p><a name="an_147:14">147:14</a> On dade mir granicama tvojim, pšenicom te hrani najboljom.</p> 
 <p><a name="an_147:15">147:15</a> Besjedu svoju šalje na zemlju, brzo trči riječ njegova.</p> 
 <p><a name="an_147:16">147:16</a> Kao vunu snijeg razbacuje, prosipa mraz poput pepela.</p> 
 <p><a name="an_147:17">147:17</a> On sipa grÓad kao zalogaje, voda mrzne od njegove studeni.</p> 
 <p><a name="an_147:18">147:18</a> Riječ svoju pošalje i vode se tope; dunu vjetrom i vode otječu.</p> 
 <p><a name="an_147:19">147:19</a> Riječ svoju on objavi Jakovu, odluke svoje i zakone Izraelu.</p> 
 <p><a name="an_147:20">147:20</a> Ne učini tako nijednom narodu: nijednom naredbe svoje ne objavi! Aleluja!</p> 
 <p><a name="an_148:1">148:1</a> Aleluja!  Hvalite Jahvu s nebesa, hvalite ga u visinama!</p> 
 <p><a name="an_148:2">148:2</a> Hvalite ga, svi anđeli njegovi, hvalite ga, sve vojske njegove!</p> 
 <p><a name="an_148:3">148:3</a> Hvalite ga, sunce i mjeseče, hvalite ga, sve zvijezde svjetlosne!</p> 
 <p><a name="an_148:4">148:4</a> Hvalite ga, nebesa nebeska, i vode nad svodom nebeskim!</p> 
 <p><a name="an_148:5">148:5</a> Neka hvale ime Jahvino jer on zapovjedi i postadoše.</p> 
 <p><a name="an_148:6">148:6</a> Postavi ih zauvijek i dovijeka po zakonu koji neće proći.</p> 
 <p><a name="an_148:7">148:7</a> Hvalite Jahvu sa zemlje, nemani morske i svi bezdani!</p> 
 <p><a name="an_148:8">148:8</a> Ognju i grÓade, sniježe i maglo, olujni vjetre, što riječ njegovu izvršavaš!</p> 
 <p><a name="an_148:9">148:9</a> Gore i svi brežuljci, plodonosna stabla i svi cedrovi!</p> 
 <p><a name="an_148:10">148:10</a> Zvijeri i sve životinje, gmizavci i ptice krilate!</p> 
 <p><a name="an_148:11">148:11</a> Zemaljski kraljevi i svi narodi, knezovi i suci zemaljski!</p> 
 <p><a name="an_148:12">148:12</a> Mladići i djevojke, starci s djecom zajedno:</p> 
 <p><a name="an_148:13">148:13</a> nek' svi hvale ime Jahvino, jer jedino je njegovo ime uzvišeno! Njegovo veličanstvo zemlju i nebo nadvisuje,</p> 
 <p><a name="an_148:14">148:14</a> on podiže snagu svom narodu, on proslavlja svete svoje, sinove Izraelove - narod njemu blizak. Aleluja!</p> 
 <p><a name="an_149:1">149:1</a> Aleluja!  Pjevajte Jahvi pjesmu novu i u zboru svetih hvalu njegovu!</p> 
 <p><a name="an_149:2">149:2</a> Nek' se raduje Izrael Stvoritelju svojem! Kralju svom neka klikću sinovi Siona!</p> 
 <p><a name="an_149:3">149:3</a> Neka u kolu hvale ime njegovo, bubnjem i citarom neka ga slave!</p> 
 <p><a name="an_149:4">149:4</a> Jer Jahve ljubi narod svoj, spasenjem ovjenčava ponizne!</p> 
 <p><a name="an_149:5">149:5</a> Neka se sveti raduju u slavi, neka kliču s ležaja svojih!</p> 
 <p><a name="an_149:6">149:6</a> Nek' im pohvale Božje budu na ustima, mačevi dvosjekli u rukama</p> 
 <p><a name="an_149:7">149:7</a> da nad pucima izvrše odmazdu i kaznu nad narodima;</p> 
 <p><a name="an_149:8">149:8</a> da im kraljeve bace u lance, a odličnike u okove gvozdene;</p> 
 <p><a name="an_149:9">149:9</a> da na njima izvrše sud davno napisan - nek' bude na čast svim svetima njegovim! Aleluja!</p> 
 <p><a name="an_150:1">150:1</a> Aleluja! </p> 
 <p><a name="an_150:2">150:2</a> Hvalite Boga u Svetištu njegovu, slavite ga u veličanstvu svoda nebeskog!</p> 
 <p><a name="an_150:3">150:3</a> Hvalite ga zbog silnih djela njegovih, slavite ga zbog beskrajne veličine njegove!</p> 
 <p><a name="an_150:4">150:4</a> Hvalite ga zvucima roga, slavite ga harfom i citarom!</p> 
 <p><a name="an_150:5">150:5</a> Hvalite ga igrom i bubnjem, slavite ga glazbalima zvonkim i frulom! Hvalite ga cimbalima zvučnim, slavite ga cimbalima gromkim!</p> 
 <p><a name="an_150:6">150:6</a> Sve što god diše Jahvu neka slavi! Aleluja!</p> 
 <p></p><hr>
 <center>
 <a href="pro.htm">Next: Proverbs</a></center>
 </body>