<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="jde.htm">Previous</a> 
 <a href="tob.htm">Next</a> 
 </center>
 <hr>
  <h3 align="center">Croatian Bible: Revelation</h3> 
 <p><a name="an_1:1">1:1</a> Otkrivenje Isusa Krista: njemu ga dade Bog da on pokaže slugama  svojim ono što se ima dogoditi ubrzo. I on to označi poslavši  svog anđela sluzi svomu Ivanu </p> 
 <p><a name="an_1:2">1:2</a> koji posvjedoči za riječ Božju  i za svjedočanstvo Isusa Krista - za sve što vidje.</p> 
 <p><a name="an_1:3">1:3</a> Blago onomu koji čita i onima što slušaju riječi ovog  proroštva te čuvaju što je u njem napisano. Jer vrijeme je blizu!</p> 
 <p><a name="an_1:4">1:4</a> Ivan sedmerim crkvama u Aziji. Milost vam i mir od Onoga  koji jest i koji bijaše i koji dolazi i od sedam duhova što  su pred Prijestoljem njegovim </p> 
 <p><a name="an_1:5">1:5</a> i od Isusa Krista, Svjedoka  vjernoga, Prvorođenca od mrtvih, Vladara nad kraljevima zemaljskim.  Njemu koji nas ljubi, koji nas krvlju svojom otkupi od naših  grijeha </p> 
 <p><a name="an_1:6">1:6</a> te nas učini kraljevstvom, svećenicima Bogu  i Ocu svojemu: Njemu slava i vlast u vijeke vjekova! Amen! </p> 
 <p><a name="an_1:7">1:7</a> Gle, dolazi s oblacima i gledat će ga svako oko, svi koji su ga proboli, i naricat će nad njim sva plemena  zemaljska. Da! Amen.</p> 
 <p><a name="an_1:8">1:8</a> Ja sam Alfa i Omega, govori Gospodin Bog - Onaj koji  jest i koji bijaše i koji dolazi, Svevladar.</p> 
 <p><a name="an_1:9">1:9</a> Ja, Ivan, brat vaš i suzajedničar u nevolji, kraljevstvu  i postojanosti, u Isusu: bijah na otoku zvanu Patmos radi riječi  Božje i svjedočanstva Isusova. </p> 
 <p><a name="an_1:10">1:10</a> Zanijeh se u duhu u dan Gospodnji  i začuh iza sebe jak glas, kao glas trublje. </p> 
 <p><a name="an_1:11">1:11</a> Govoraše: "Što  vidiš, napiši u knjigu i pošalji sedmerim crkvama: U Efez, Smirnu, Pergam, Tijatiru, Sard, Filadelfiju, Laodiceju." </p> 
 <p><a name="an_1:12">1:12</a> Okrenuh  se da vidim glas koji govoraše sa mnom. I okrenuvši se, vidjeh  sedam zlatnih svijećnjaka, </p> 
 <p><a name="an_1:13">1:13</a> a posred svijećnjaka netko  kao Sin Čovječji, odjeven u dugu haljinu, oko prsiju opasan  zlatnim pojasom; </p> 
 <p><a name="an_1:14">1:14</a> glava mu i vlasi bijele poput  bijele vune, poput snijega, a oči mu kao plamen ognjeni; </p> 
 <p><a name="an_1:15">1:15</a> noge mu nalik mjedi uglađenoj, kao u peći užarenoj, a  glas mu kao šum voda mnogih; </p> 
 <p><a name="an_1:16">1:16</a> u desnici mu sedam zvijezda, iz usta mu izlazi mač dvosječan, oštar, a lice mu kao kad sunce  sjaji u svoj svojoj snazi.</p> 
 <p><a name="an_1:17">1:17</a> Kad ga vidjeh, padoh mu k nogama kao mrtav. A on stavi  na me desnicu govoreći: "Ne boj se! Ja sam Prvi i Posljednji,  </p> 
 <p><a name="an_1:18">1:18</a> i Živi! Mrtav bijah, a evo živim u vijeke vjekova te  imam ključe Smrti, i Podzemlja. </p> 
 <p><a name="an_1:19">1:19</a> Napiši dakle što si vidio:  ono što jest i što se ima dogoditi poslije. </p> 
 <p><a name="an_1:20">1:20</a> Glede  tajne onih sedam zvijezda koje vidje u mojoj desnici i sedam  zlatnih svijećnjaka: sedam zvijezda anđeli su sedam crkava, sedam  svijećnjaka sedam je crkava."</p> 
 <p><a name="an_2:1">2:1</a> Anđelu Crkve u Efezu napiši: "Ovo govori Onaj koji drži sedam  zvijezda u desnici, Onaj koji stupa posred sedam zlatnih svijećnjaka: </p> 
 <p><a name="an_2:2">2:2</a> Znam tvoja djela, tvoj trud i postojanost tvoju i da ne možeš  podnijeti opakih. Iskušao si one koji se prave apostolima, a  nisu, i otkrio si da su lažljivci. </p> 
 <p><a name="an_2:3">2:3</a> Postojan si, podnio si  za ime moje i nisi smalaksao. </p> 
 <p><a name="an_2:4">2:4</a> Ali imam protiv tebe: prvu si  ljubav svoju ostavio. </p> 
 <p><a name="an_2:5">2:5</a> Spomeni se dakle odakle si pao, obrati  se i čini prva djela. Inače dolazim k tebi i - uklonit ću tvoj  svijećnjak s mjesta njegova ako se ne obratiš. </p> 
 <p><a name="an_2:6">2:6</a> Ali ovo imaš:  mrziš nikolaitska djela koja i ja mrzim."</p> 
 <p><a name="an_2:7">2:7</a> "Tko ima uho, nek posluša što Duh govori crkvama! Pobjedniku  ću dati jesti od stabla života koje je u raju Božjem."</p> 
 <p><a name="an_2:8">2:8</a> I anđelu Crkve u Smirni napiši: "Ovo govori Prvi i  Posljednji, Onaj koji bijaše mrtav i oživje: </p> 
 <p><a name="an_2:9">2:9</a> Znam tvoju  nevolju i siromaštvo - ali ti si bogat! - i pogrde od onih koji  se nazivaju Židovima, a nisu, nego su sinagoga Sotonina. </p> 
 <p><a name="an_2:10">2:10</a> Ne  boj se onoga što ti je trpjeti! Evo, Sotona, će neke od vas baciti  u tamnicu da budete iskušani. Bit ćete u nevolji deset  dana. Budi vjeran do smrti i dat ću ti vijenac života."</p> 
 <p><a name="an_2:11">2:11</a> "Tko ima uho, nek posluša što Duh govori crkvama! Pobjedniku  neće nauditi druga smrt."</p> 
 <p><a name="an_2:12">2:12</a> I anđelu Crkve u Pergamu napiši: "Ovo govori Onaj u koga  je mač dvosjek, oštar: </p> 
 <p><a name="an_2:13">2:13</a> Znam gdje prebivaš - ondje gdje je  Sotonino prijestolje - a čvrsto se držiš moga imena te nisi zanijekao  moje vjere ni u one dane kad je Antipa, moj svjedok, vjerni moj, ubijen kod vas - gdje Sotona prebiva. </p> 
 <p><a name="an_2:14">2:14</a> Ali imam nešto malo  protiv tebe: imaš ondje nekih što drže nauk Bileama što pouči  Balaka da stupicu stavi sinovima Izraelovim te blaguju od mesa  žrtvovana idolima i bludu se podadu. </p> 
 <p><a name="an_2:15">2:15</a> Tako i ti imaš takvih  koji drže nauk nikolaitski. </p> 
 <p><a name="an_2:16">2:16</a> Obrati se dakle! Inače dolazim  ubrzo k tebi da ratujem s njima mačem usta svojih."</p> 
 <p><a name="an_2:17">2:17</a> "Tko ima uho, nek posluša što Duh govori crkvama! Pobjedniku  ću dati mane sakrivene i bijel ću mu kamen dati, a na kamenu  napisano ime novo koje nitko ne zna doli onaj koji ga  prima." </p> 
 <p><a name="an_2:18">2:18</a> I anđelu Crkve u Tijatiri napiši: "Ovo govori Sin Božji, Onaj u koga su oči kao plamen ognjeni, a noge mu nalik  na mjed uglađenu: </p> 
 <p><a name="an_2:19">2:19</a> Znam tvoja djela: tvoju ljubav, i vjeru, i služenje, i postojanost - i tvoja posljednja djela obilatija  od prvašnjih. </p> 
 <p><a name="an_2:20">2:20</a> Ali imam protiv tebe: puštaš ženu Jezabelu, koja se pravi proročicom, da uči i zavodi moje sluge te se bludu  podaju i blaguju od mesa žrtvovana idolima. </p> 
 <p><a name="an_2:21">2:21</a> Dadoh joj vremena  za obraćenje, ali ona neće da se obrati od bludnosti svoje. </p> 
 <p><a name="an_2:22">2:22</a> Evo, bacam je na postelju, a bludne drugare njene u veliku nevolju  ako se ne odvrate od njezinih djela; </p> 
 <p><a name="an_2:23">2:23</a> i djecu ću joj smrću  pobiti. I znat će sve crkve: Ja sam Onaj koji istražuje bubrege  i srca - i dat ću vam svakomu po djelima. </p> 
 <p><a name="an_2:24">2:24</a> Vama  pak velim - vama drugim u Tijatiri koji ne drže ovog nauka te  ne upoznaše takozvanih dubina sotonskih: Ne stavljam na vas drugoga  bremena </p> 
 <p><a name="an_2:25">2:25</a> nego - što imate, čvrsto držite dok ne dođem."</p> 
 <p><a name="an_2:26">2:26</a> "Pobjedniku, onomu što do kraja bude vršio moja djela, dat ću vlast nad narodima </p> 
 <p><a name="an_2:27">2:27</a> i vladat će njima  palicom gvozdenom, kao posuđe glineno satirati ih - </p> 
 <p><a name="an_2:28">2:28</a> kao  što i ja to primih od Oca svoga. I dat ću mu zvijezdu Danicu. </p> 
 <p><a name="an_2:29">2:29</a> Tko ima uho, nek posluša što Duh govori crkvama!"</p> 
 <p><a name="an_3:1">3:1</a> I anđelu Crkve u Sardu napiši: "Ovo govori Onaj koji ima sedam  duhova Božjih i sedam zvijezda: Znam tvoja djela: imaš ime da  živiš, a mrtav si. </p> 
 <p><a name="an_3:2">3:2</a> Budan budi i utvrdi ostatak koji tek što  ne umre. Doista, ne nađoh da su ti djela pred Bogom mojim savršena. </p> 
 <p><a name="an_3:3">3:3</a> Spomeni se dakle: kako si primio Riječ i poslušao, tako je  i čuvaj - i obrati se. Ne budeš li dakle budan, doći ću kao tat, a nećeš znati u koji ću čas doći na te. </p> 
 <p><a name="an_3:4">3:4</a> Ali imaš u Sardu  nekolicinu imena što ne okaljaše svojih haljina; oni će hoditi  sa mnom u bjelini jer su dostojni."</p> 
 <p><a name="an_3:5">3:5</a> "Tako će pobjednik biti odjeven u bijele haljine i neću  izbrisati imena njegova iz knjige života i priznat ću ime njegovo  pred Ocem svojim i anđelima njegovim."</p> 
 <p><a name="an_3:6">3:6</a> "Tko ima uho, nek posluša što Duh govori crkvama!"</p> 
 <p><a name="an_3:7">3:7</a> I anđelu Crkve u Filadelfiji napiši: "Ovo govori Sveti, Istiniti, Onaj koji ima ključ Davidov i kad otvori, nitko neće zatvoriti; kad zatvori, nitko neće otvoriti: </p> 
 <p><a name="an_3:8">3:8</a> Znam tvoja djela. Evo, otvorio sam pred tobom vrata kojih  nitko zatvoriti ne može. Doista, malena je tvoja snaga, a očuvao  si moju riječ i nisi zatajio mog imena. </p> 
 <p><a name="an_3:9">3:9</a> Evo, dovest ću neke  iz sinagoge Sotonine - koji sebe zovu Židovi, a nisu, nego lažu  - evo, prisilit ću ih da dođu da ti se do nogu poklone te upoznaju  da te ja ljubim. </p> 
 <p><a name="an_3:10">3:10</a> Budući da si očuvao moju riječ o  postojanosti, i ja ću očuvati tebe od časa kušnje koji ima doći  na sav svijet da se iskušaju svi pozemljari. </p> 
 <p><a name="an_3:11">3:11</a> Dolazim ubrzo.  Čvrsto drži što imaš da ti nitko ne ugrabi vijenca."</p> 
 <p><a name="an_3:12">3:12</a> "Pobjednika ću postaviti stupom u hramu Boga moga i odande  on više neće izići i napisat ću na njemu ime Boga svoga i ime  grada Boga svoga, novog Jeruzalema koji siđe s neba od Boga mojega, i ime moje novo."</p> 
 <p><a name="an_3:13">3:13</a> "Tko ima uho, nek posluša što Duh govori crkvama!"</p> 
 <p><a name="an_3:14">3:14</a> I anđelu Crkve u Laodiceji napiši: "Ovo govori Amen, Svjedok vjerni i istiniti, Početak Božjeg stvorenja: </p> 
 <p><a name="an_3:15">3:15</a> Znam  tvoja djela: nisi ni studen ni vruć. O da si studen ili vruć! </p> 
 <p><a name="an_3:16">3:16</a> Ali jer si mlak, ni vruć ni studen, povratit ću te iz usta. </p> 
 <p><a name="an_3:17">3:17</a> Govoriš: 'Bogat sam, obogatih se, ništa mi ne treba!' A ne  znaš da si nevolja i bijeda, i ubog, i slijep, i gol. </p> 
 <p><a name="an_3:18">3:18</a> Savjetujem  ti: kupi od mene zlata u vatri žežena da se obogatiš i bijele  haljine da se odjeneš da se ne vidi tvoja sramotna golotinja;  i pomasti da oči pomažeš i vidiš. </p> 
 <p><a name="an_3:19">3:19</a> Ja korim i odgajam one  koje ljubim. Revan budi i obrati se! </p> 
 <p><a name="an_3:20">3:20</a> Evo, na vratima stojim  i kucam; posluša li tko glas moj i otvori mi vrata, unići ću  k njemu i večerati s njim i on sa mnom."</p> 
 <p><a name="an_3:21">3:21</a> "Pobjednika ću posjesti sa sobom na prijestolje svoje, kao što i ja, pobijedivši, sjedoh s Ocem svojim na prijestolje  njegovo." </p> 
 <p><a name="an_3:22">3:22</a> "Tko ima uho, nek posluša što Duh govori crkvama!"</p> 
 <p><a name="an_4:1">4:1</a> Nakon toga vidjeh: gle, vrata otvorena na nebu! A onaj prijašnji  glas, što ga ono začuh kao glas trublje što govoraše sa mnom, reče: "Uziđi ovamo i pokazat ću ti što se ima dogoditi  nakon ovoga!" </p> 
 <p><a name="an_4:2">4:2</a> I odmah se u duhu zanijeh kad gle: prijestolje  stajaše na nebu i na prijestolje Netko sjede. </p> 
 <p><a name="an_4:3">4:3</a> Taj što sjede  bijaše nalik na jaspis i sard. A uokolo prijestolja duga slična  smaragdu. </p> 
 <p><a name="an_4:4">4:4</a> Uokolo prijestolja dvadeset i četiri prijestolja, a na prijestolja sjedoše dvadeset i četiri starješine, obučene  u bijele haljine, sa zlatnim vijencima na glavi. </p> 
 <p><a name="an_4:5">4:5</a> Od prijestolja  izlaze munje, i glasovi, i gromovi; pred prijestoljem gori sedam  ognjenih zubalja, to jest sedam duhova Božjih, </p> 
 <p><a name="an_4:6">4:6</a> a pred prijestoljem  kao neko stakleno more, nalik na prozirac. U sredini prijestolja, oko prijestolja, četiri bića, sprijeda i straga puna  očiju: </p> 
 <p><a name="an_4:7">4:7</a> prvo biće slično lavu, drugo biće slično  juncu, treće biće s licem kao čovječjim, četvrto  biće slično letećem orlu. </p> 
 <p><a name="an_4:8">4:8</a> Ta su četiri bića - u svakoga  po šest krila - sve naokolo i iznutra puna očiju.  Bez predaha dan i noć govore: "Svet! Svet! Svet Gospodin, Bog Svevladar, Onaj koji bijaše i koji jest i koji dolazi!"</p> 
 <p><a name="an_4:9">4:9</a> I kad god bića dadu slavu i čast pohvalnicu Onomu koji  sjedi na prijestolju, Živomu u vijeke vjekova, </p> 
 <p><a name="an_4:10">4:10</a> dvadeset  i četiri starješine padnu ničice pred Onim koji sjedi na prijestolju  i poklone se njemu - Živomu u vijeke vjekova. I stavljaju  svoje vijence pred prijestolje govoreći:</p> 
 <p><a name="an_4:11">4:11</a> "Dostojan si, Gospodine, Bože naš, primiti slavu i čast i moć! Jer ti si sve stvorio, i tvojom voljom sve postade i bi stvoreno!"</p> 
 <p><a name="an_5:1">5:1</a> I vidjeh: na desnici Onoga koji sjedi na prijestolju - knjiga, iznutra i izvana ispisana, zapečaćena sa sedam pečata! </p> 
 <p><a name="an_5:2">5:2</a> I vidjeh snažna anđela gdje iza glasa proglašuje: "Tko je  dostojan otvoriti knjigu i otpečatiti pečate njezine?" </p> 
 <p><a name="an_5:3">5:3</a> I nitko  - ni na nebu, ni na zemlji, ni pod zemljom - nije mogao otvoriti  knjige i pogledati u nju. </p> 
 <p><a name="an_5:4">5:4</a> Briznem u plač jer se nitko ne nađe  dostojan otvoriti knjigu i pogledati u nju. </p> 
 <p><a name="an_5:5">5:5</a> A jedan od starješina  reče: "Ne plači! Evo, pobijedi Lav iz plemena Judina, Korijen Davidov, on će otvoriti knjigu i sedam pečata njezinih.</p> 
 <p><a name="an_5:6">5:6</a> I vidjeh: posred prijestolja i četiriju bića i posred  starješina stoji, kao zaklan, Jaganjac sa sedam rogova  i sedam očiju, to jest sedam duhova Božjih, po svoj zemlji  poslanih. </p> 
 <p><a name="an_5:7">5:7</a> On pristupi te iz desnice Onoga koji sjedi na prijestolju  uzme knjigu. </p> 
 <p><a name="an_5:8">5:8</a> A kad on uze knjigu, četiri bića i dvadeset i  četiri starješine padoše ničice pred Jaganjca. U svakoga bijahu  citre i zlatne posudice pune kada, to jest molitava svetačkih. </p> 
 <p><a name="an_5:9">5:9</a> Pjevaju oni pjesmu novu: "Dostojan si uzeti knjigu i otvoriti pečate njezine jer si bio zaklan i otkupio, krvlju svojom, za Boga ljude iz svakoga plemena i jezika, puka i naroda;</p> 
 <p><a name="an_5:10">5:10</a> učinio si ih Bogu našemu kraljevstvom i svećenicima i kraljevat će na zemlji."</p> 
 <p><a name="an_5:11">5:11</a> I vidjeh, i začuh glas anđela mnogih uokolo prijestolja, i bića i starješina. Bijaše ih na mirijade mirijada i tisuće  tisuća. </p> 
 <p><a name="an_5:12">5:12</a> Klicahu iza glasa: "Dostojan je zaklani Jaganjac primiti moć, i bogatstvo, i mudrost, i snagu, i čast, i slavu, i blagoslov!"</p> 
 <p><a name="an_5:13">5:13</a> I začujem: sve stvorenje, i na nebu, i na zemlji, i pod  zemljom, i u moru - sve na njima i u njima govori: "Onomu koji sjedi na prijestolju i Jaganjcu blagoslov i čast, i slava i vlast u vijeke vjekova!"</p> 
 <p><a name="an_5:14">5:14</a> I četiri bića ponavljahu: "Amen!" A starješine padnu  ničice i poklone se.</p> 
 <p><a name="an_6:1">6:1</a> I vidjeh: kad Jaganjac otvori prvi od sedam pečata, začujem  gdje prvo od četiri bića govori glasom kao gromovnim: "Dođi!" </p> 
 <p><a name="an_6:2">6:2</a> Pogledam, a ono konj bijelac i u njegova konjanika  luk. I dan mu je vijenac te kao pobjednik pođe da pobijedi. </p> 
 <p><a name="an_6:3">6:3</a> Kad  Jaganjac otvori drugi pečat, začujem drugo biće gdje govori:  "Dođi!" </p> 
 <p><a name="an_6:4">6:4</a> I iziđe drugi konj, riđan. I njegovu je konjaniku  dano dignuti mir sa zemlje da se ljudi među sobom pokolju. I  dan mu je mač velik. </p> 
 <p><a name="an_6:5">6:5</a> Kad Jaganjac otvori treći pečat, začujem  treće biće gdje govori: "Dođi!" Pogledam, a ono konj vranac  i njegovu konjaniku u ruci tezulja. </p> 
 <p><a name="an_6:6">6:6</a> Tada začujem kao neki  glas isred četiriju bića gdje govori: "Mjera pšenice za denar!  Tri mjere ječma za denar! A ulju i vinu ne udi!" </p> 
 <p><a name="an_6:7">6:7</a> Kad Jaganjac  otvori četvrti pečat, začujem glas četvrtoga bića gdje govori:  "Dođi!" </p> 
 <p><a name="an_6:8">6:8</a> Pogledam, a ono konj sivac; konjaniku njegovu ime  je "Smrt" i prati ga Podzemlje. Dana im je vlast nad četvrtinom  zemlje: ubijati mačem i glađu i smrću i zvijerima zemaljskim.</p> 
 <p><a name="an_6:9">6:9</a> Kad Jaganjac otvori peti pečat, vidjeh pod žrtvenikom  duše zaklanih zbog riječi Božje i zbog svjedočanstva što ga imahu. </p> 
 <p><a name="an_6:10">6:10</a> Vikahu iza glasa: "Ta dokle, Gospodaru sveti i istiniti!  Zar nećeš suditi i osvetiti krv našu na pozemljarima?" </p> 
 <p><a name="an_6:11">6:11</a> I  svakome je od njih dana bijela haljina i rečeno im je neka se  strpe još malo vremena dok se ne ispuni broj njihovih sudrugova  u službi i braće njihove koja imaju biti pobijena kao i oni.</p> 
 <p><a name="an_6:12">6:12</a> I vidjeh: kad Jaganjac otvori šesti pečat, potres velik  nasta. I sunce pocrnje kao dlakava kostrijet, sav mjesec posta  kao krv. </p> 
 <p><a name="an_6:13">6:13</a> I zvijezde padoše s neba na zemlju kao što  smokva smokvice stresa kad je potrese žestok vjetar. </p> 
 <p><a name="an_6:14">6:14</a> Nebo  iščeznu kao savijena knjiga, a sve se planine i otoci  pokrenuše s mjesta. </p> 
 <p><a name="an_6:15">6:15</a> Kraljevi zemaljski, i velikaši,  i vojvode, i bogataši, i mogućnici, rob i slobodnjak - svi se  sakriše u spilje i pećine gorske </p> 
 <p><a name="an_6:16">6:16</a> govoreći gorama  i pećinama: "Padnite na nas i sakrijte nas od lica Onoga  koji sjedi na prijestolju i od srdžbe Jaganjčeve. </p> 
 <p><a name="an_6:17">6:17</a> Jer dođe  Dan onaj veliki srdžbe njihove i tko će opstati!"</p> 
 <p><a name="an_7:1">7:1</a> Nakon toga vidjeh: četiri anđela stoje na četiri kraja zemlje  zadržavajući četiri vjetra zemaljska da nikakav vjetar ne puše  ni zemljom ni morem nit ikojim drvećem. </p> 
 <p><a name="an_7:2">7:2</a> I vidjeh drugoga jednog  anđela gdje uzlazi od istoka sunčeva s pečatom Boga živoga. On  povika iza glasa onoj četvorici anđela kojima bi dano nauditi  zemlji i moru: </p> 
 <p><a name="an_7:3">7:3</a> "Ne udite ni zemlji ni moru ni drveću dok ne  opečatimo sluge Boga našega na čelima!" </p> 
 <p><a name="an_7:4">7:4</a> I začujem broj opečaćenih  - sto četrdeset i četiri tisuće opečaćenih iz svih plemena sinova  Izraelovih: </p> 
 <p><a name="an_7:5">7:5</a> iz plemena Judina dvanaest tisuća opečaćenih, iz plemena Rubenova dvanaest tisuća, iz plemena Gadova dvanaest tisuća,</p> 
 <p><a name="an_7:6">7:6</a> iz plemena Ašerova dvanaest tisuća, iz plemena Naftalijeva dvanest tisuća, iz plemena Manašeova dvanaest tisuća,</p> 
 <p><a name="an_7:7">7:7</a> iz plemena Šimunova dvanaest tisuća, iz plemena Levijeva dvanaest tisuća, iz plemena Jisakarova dvanaest tisuća,</p> 
 <p><a name="an_7:8">7:8</a> iz plemena Zebulunova dvanaest tisuća, iz plemena Josipova dvanaest tisuća, iz plemena Benjaminova dvanaest tisuća opečaćenih.</p> 
 <p><a name="an_7:9">7:9</a> Nakon toga vidjeh: eno velikoga mnoštva, što ga nitko  ne mogaše izbrojiti, iz svakoga naroda, i plemena, i puka, i  jezika! Stoje pred prijestoljem i pred Jaganjcem odjeveni u bijele  haljine; palme im u rukama. </p> 
 <p><a name="an_7:10">7:10</a> Viču iz glasa: "Spasenje Bogu našemu koji sjedi na prijestolju i Jaganjcu!"</p> 
 <p><a name="an_7:11">7:11</a> I svi anđeli, što stajahu uokolo prijestolja i starješina  i četiriju bića, padoše pred prijestoljem ničice, na svoja lica,</p> 
 <p><a name="an_7:12">7:12</a> i pokloniše se Bogu govoreći: "Amen! Blagoslov i slava, i mudrost, i zahvalnica, i čast, i moć i snaga Bogu našemu u vijeke vjekova. Amen."</p> 
 <p><a name="an_7:13">7:13</a> I jedan me od starješina upita: "Ovi odjeveni u bijele  haljine, tko su i odakle dođoše?" </p> 
 <p><a name="an_7:14">7:14</a> Odgovorih mu: "Gospodine  moj, ti to znaš." A on će mi: "Oni dođoše iz nevolje velike i  oprali su haljine svoje i ubijelili ih u krvi Jaganjčevoj. </p> 
 <p><a name="an_7:15">7:15</a> Zato  su pred prijestoljem Božjim i služe mu dan i noć u hramu njegovu, i Onaj koji sjedi na prijestolju razapet će Šator svoj nad njima. </p> 
 <p><a name="an_7:16">7:16</a> Neće više gladovati ni žeđati, neće ih više paliti sunce  nit ikakva žega </p> 
 <p><a name="an_7:17">7:17</a> jer - Jaganjac koji je posred prijestolja  bit će pastir njihov i vodit će ih na izvore voda života.  I otrt će Bog svaku suzu s očiju njihovih."</p> 
 <p><a name="an_8:1">8:1</a> Kad Jaganjac otvori sedmi pečat, nasta muk na nebu oko pola  sata. </p> 
 <p><a name="an_8:2">8:2</a> I vidjeh: sedmorici anđela što stoje pred Bogom dano je  sedam trubalja. </p> 
 <p><a name="an_8:3">8:3</a> I drugi jedan anđeo pristupi i sa zlatnom  kadionicom stane na žrtvenik. I dano mu je mnogo kada da ga s  molitvama svih svetih prinese na zlatni žrtvenik pred prijestoljem. </p> 
 <p><a name="an_8:4">8:4</a> I vinu se dim kadni s molitvama svetih iz ruke anđelove pred  lice Božje. </p> 
 <p><a name="an_8:5">8:5</a> Anđeo uze kadionicu, napuni je vatrom sa žrtvenika  i prosu na zemlju. I udariše gromovi, i glasovi, i munje, i potres.</p> 
 <p><a name="an_8:6">8:6</a> A sedam anđela sa sedam trubalja pripremiše se da zatrube.</p> 
 <p><a name="an_8:7">8:7</a> Prvi zatrubi. I nastadoše tuča i oganj, pomiješani s krvlju, i budu bačeni na zemlju. I trećina zemlje izgorje, i trećina  stabala izgorje, i sva zelena trava izgorje. </p> 
 <p><a name="an_8:8">8:8</a> Drugi anđeo zatrubi.  I nešto kao gora velika, ognjem zapaljena, bačeno bi u more.  I trećina se mora pretvori u krv </p> 
 <p><a name="an_8:9">8:9</a> te izginu trećina stvorenja  što u moru žive i trećina lađa propade.</p> 
 <p><a name="an_8:10">8:10</a> Treći anđeo zatrubi. I pade s neba zvijezda velika -  gorjela je kao zublja - pade na trećinu rijeka i na izvore voda. </p> 
 <p><a name="an_8:11">8:11</a> Zvijezdi je ime Pelin. I trećina se voda pretvori u pelin  te mnoštvo ljudi poginu od zagorčenih voda. </p> 
 <p><a name="an_8:12">8:12</a> Četvrti anđeo  zatrubi. I bi udarena trećina sunca i trećina mjeseca i trećina  zvijezda te pomrčaše za trećinu. I dan izgubi trećinu svoga sjaja, a tako i noć.</p> 
 <p><a name="an_8:13">8:13</a> I vidjeh i začuh orla: letio posred neba i vikao iza  glasa: "Jao! Jao! Jao pozemljarima od novih glasova trubalja  preostale trojice anđela koji će sad-na zatrubiti!"</p> 
 <p><a name="an_9:1">9:1</a> Peti anđeo zatrubi. I vidjeh: zvijezda je s neba na zemlju  pala i dani su joj ključi zjala Bezdanova. </p> 
 <p><a name="an_9:2">9:2</a> Ona otvori zjalo  Bezdanovo i vinu se iz zjala dim kao dim iz peći  goleme te pomrča sunce i zrak od dima iz zjala. </p> 
 <p><a name="an_9:3">9:3</a> Iz dima pak  iziđoše na zemlju skakavci i dana im je moć kakvu imaju štipavci  zemaljski. </p> 
 <p><a name="an_9:4">9:4</a> I zapovjeđeno im je da ne ude travi zemaljskoj  nit ikojem zelenilu nit ikojem stablu, nego samo ljudima koji  nemaju pečata Božjega na čelu. </p> 
 <p><a name="an_9:5">9:5</a> I dano im je ne da ih ubijaju, nego samo da ih muče pet mjeseci, a muka njihova da bude kao  muka od uboda štipavaca. </p> 
 <p><a name="an_9:6">9:6</a> U one će dane ljudi iskati smrt,  ali je neće naći; poželjet će umrijeti, ali smrt će bježati od  njih. </p> 
 <p><a name="an_9:7">9:7</a> Skakavci bijahu izgledom nalik na konje za boj spremne.  Na glavama im kao neki zlatni vijenci, lica im kao u ljudi, </p> 
 <p><a name="an_9:8">9:8</a> kose  kao u žena, a zubi kao u lavova. </p> 
 <p><a name="an_9:9">9:9</a> Imahu oklope kao od  željeza, a šum krila njihovih kao štropot bojnih kola  s mnogo konja što u boj jure. </p> 
 <p><a name="an_9:10">9:10</a> Repovi im kao u štipavaca,  sa žalcima, a u repovima im moć da ude ljudima pet mjeseci. </p> 
 <p><a name="an_9:11">9:11</a> Nad  njima je kralj, anđeo Bezdana, hebrejski mu ime Abadon, grčki  Apolion - Upropastitelj. </p> 
 <p><a name="an_9:12">9:12</a> Prvi Jao prođe. Evo, za njim dolaze  još dva druga Jao.</p> 
 <p><a name="an_9:13">9:13</a> Šesti anđeo zatrubi. I začujem neki glas iz rogova zlatnoga  žrtvenika pred Bogom. </p> 
 <p><a name="an_9:14">9:14</a> Govoraše šestom anđelu koji je držao  trublju: "Odriješi ona četiri anđela svezana na Rijeci velikoj, Eufratu." </p> 
 <p><a name="an_9:15">9:15</a> I odriješena bijahu četiri anđela, spremna za  taj čas i dan i mjesec i godinu, da pobiju trećinu ljudi. </p> 
 <p><a name="an_9:16">9:16</a> A  broj četa konjaničkih, kako sam čuo, bijaše dvije mirijade  mirijada. </p> 
 <p><a name="an_9:17">9:17</a> Ovako u viđenju vidjeh konje i njihove jahače:  imahu oklope ognjene, plavetne i sumporne boje; glave im kao  u lavova, iz usta im sukljao oganj, dim i sumpor. </p> 
 <p><a name="an_9:18">9:18</a> Od ovih  triju zala poginu trećina ljudi - od ognja, dima i sumpora što  sukljahu konjima iz usta. </p> 
 <p><a name="an_9:19">9:19</a> Doista, snaga je ovim konjima u  ustima i repovima: repovi im kao u zmija, s glavama kojima ude.</p> 
 <p><a name="an_9:20">9:20</a> Ipak, preostali ljudi, što ne poginuše od tih zala, ne  obratiše se od djela ruku svojih, da se više ne klanjaju  zlodusima i kumirima - ni zlatnima, ni srebrnima, ni mjedenima, ni kamenima ni drvenima koji niti vide niti čuju nit hodaju  - </p> 
 <p><a name="an_9:21">9:21</a> i ne obratiše se od svojih ubojstava ni od svojih čaranja  ni od svoga bluda niti od svojih krađa.</p> 
 <p><a name="an_10:1">10:1</a> I vidjeh drugoga jednog, snažnog anđela: silazio s neba ogrnut  oblakom, na glavi mu duga, lice mu kao sunce, a noge kao ognjeno  stupovlje; </p> 
 <p><a name="an_10:2">10:2</a> u ruci drži otvorenu knjižicu. I zakorači desnom  nogom na more, lijevom na zemlju pa povika iza glasa kao kad  lav riče. </p> 
 <p><a name="an_10:3">10:3</a> I kad povika, oglasi se sedam gromova tutnjavom. </p> 
 <p><a name="an_10:4">10:4</a> A kad se oglasi sedam gromova, htjedoh pisati, ali začujem  glas s neba: "Zapečati to što prozbori sedam gromova! Toga ne  piši!" </p> 
 <p><a name="an_10:5">10:5</a> I onaj anđeo što ga vidjeh gdje stoji na moru i zemlji, podiže k nebu desnicu </p> 
 <p><a name="an_10:6">10:6</a> i zakle se Živim u vijeke vjekova, koji stvori nebo i sve što je na njemu, zemlju i sve  što je na njoj, more i sve što je u njemu: "Neće više biti  vremena! </p> 
 <p><a name="an_10:7">10:7</a> Nego - u dane kad se oglasi sedmi anđeo, čim zatrubi, dovršit će se otajstvo Božje kao što on to navijesti slugama  svojim prorocima."</p> 
 <p><a name="an_10:8">10:8</a> I glas što ga začuh s neba opet prozbori sa mnom: "Idi, uzmi otvorenu knjigu iz ruke anđela što stoji na moru i na zemlji!" </p> 
 <p><a name="an_10:9">10:9</a> Pristupim k anđelu i zamolim ga da mi dade knjižicu. A on  će mi: "Uzmi je i progutaj! Zagorčit će ti utrobu,  ali će ti u ustima biti slatka kao med." </p> 
 <p><a name="an_10:10">10:10</a> Uzeh  knjižicu iz ruke anđelove i progutah je. I bijaše mi u ustima  kao med slatka, ali kad je progutah, zagorči mi utrobu. </p> 
 <p><a name="an_10:11">10:11</a> I  rečeno mi je: "Treba da ponovno prorokuješ proti pucima i narodima  i kraljevima mnogim!"</p> 
 <p><a name="an_11:1">11:1</a> I dana mi je trska slična palici i rečeno mi je: "Ustani i  izmjeri hram Božji i žrtvenik i poklonike u njemu! </p> 
 <p><a name="an_11:2">11:2</a> Vanjsko  dvorište hrama mimoiđi, ne mjeri ga jer je dano poganima: gazit  će svetim gradom četrdeset i dva mjeseca. </p> 
 <p><a name="an_11:3">11:3</a> I ja ću poslati  dva svoja svjedoka da, obučeni u kostrijet, prorokuju tisuću  dvjesta i šezdeset dana. </p> 
 <p><a name="an_11:4">11:4</a> Oni su dvije masline i dva  svijećnjaka što stoje pred Gospodarom zemlje. </p> 
 <p><a name="an_11:5">11:5</a> Ako im  tko hoće nauditi, oganj suče iz usta njihovih i proždire njihove  neprijatelje. Doista, htjedne li im tko nauditi, tako treba da  pogine. </p> 
 <p><a name="an_11:6">11:6</a> Oni imaju vlast zaključati nebo da ne pada kiša dok  prorokuju; imaju vlast pretvoriti vode u krv i udariti zemlju  kojim god zlom kad god htjednu.</p> 
 <p><a name="an_11:7">11:7</a> A kada dovrše svoje svjedočanstvo, Zvijer koja izlazi  iz Bezdana zaratit će s njima, pobijediti ih i ubiti. </p> 
 <p><a name="an_11:8">11:8</a> I njihova će trupla ležati na trgu grada velikoga koji se  duhovno zove Sodoma i Egipat, gdje je i Gospodin njihov raspet. </p> 
 <p><a name="an_11:9">11:9</a> Ljudi iz svih puka i plemena i jezika i naroda gledat će njihova  trupla tri i pol dana i neće dopustiti da im se trupla u grob  polože. </p> 
 <p><a name="an_11:10">11:10</a> Pozemljari će se radovati i veseliti zbog njihove  nesreće i darivati jedan drugoga jer su ta dva proroka zadavala  muku pozemljarima. </p> 
 <p><a name="an_11:11">11:11</a> Ali nakon tri i pol dana duh životni  od Boga uđe u njih i stadoše na noge te strah velik obuze  one koji ih promatrahu. </p> 
 <p><a name="an_11:12">11:12</a> I začuše glas s neba silan: "Uziđite  ovamo!" I uziđoše na oblaku u nebo na očigled svojih neprijatelja. </p> 
 <p><a name="an_11:13">11:13</a> U taj čas nasta velik potres: pade desetina grada, a u potresu  poginu sedam tisuća ljudi. Preživjele spopade strah te proslaviše  Boga nebeskoga.</p> 
 <p><a name="an_11:14">11:14</a> Drugi Jao prođe. Evo, treći Jao dolazi ubrzo!</p> 
 <p><a name="an_11:15">11:15</a> I sedmi anđeo zatrubi. I na nebu odjeknuše silni glasovi: "Uspostavljeno je nad svijetom kraljevstvo Gospodara našega i Pomazanika njegova i kraljevat će u vijeke vjekova!"</p> 
 <p><a name="an_11:16">11:16</a> Tada dvadeset i četiri starješine, što pred Bogom sjedoše  na prijestolja, </p> 
 <p><a name="an_11:17">11:17</a> padoše ničice i pokloniše se Bogu govoreći. "Zahvaljujemo ti, Gospodaru, Bože, Svevladaru, koji jesi i koji bijaše, zato što uze u ruke moć svoju veliku i zakralji se!</p> 
 <p><a name="an_11:18">11:18</a> Gnjevili se narodi, ali dođe srdžba tvoja i čas da se sudi mrtvima i naplata dade slugama tvojim prorocima i svetima i svima koji se boje imena tvojega, malima i velikima; i da se unište oni koji kvare zemlju."</p> 
 <p><a name="an_11:19">11:19</a> I otvori se hram Božji na nebu i pokaza se Kovčeg saveza  njegova u hramu njegovu te udare munje i glasovi i gromovi i  potres i tuča velika.</p> 
 <p><a name="an_12:1">12:1</a> I znamenje veliko pokaza se na nebu: Žena odjevena suncem, mjesec joj pod nogama, a na glavi vijenac od dvanaest zvijezda. </p> 
 <p><a name="an_12:2">12:2</a> Trudna viče u porođajnim bolima i mukama rađanja. </p> 
 <p><a name="an_12:3">12:3</a> I pokaza se drugo znamenje na nebu: gle, Zmaj velik, ognjen, sa sedam glava i deset rogova; na glavama mu sedam kruna, </p> 
 <p><a name="an_12:4">12:4</a> a  rep mu povlači trećinu zvijezda nebeskih - i obori ih na zemlju.  Zmaj stade pred Ženu koja imaše roditi da joj, čim rodi, proždre  Dijete. </p> 
 <p><a name="an_12:5">12:5</a> I ona porodi sina, muškića, koji će vladati  svim narodima palicom gvozdenom. I Dijete njeno bi uzeto  k Bogu i prijestolju njegovu. </p> 
 <p><a name="an_12:6">12:6</a> A Žena pobježe u pustinju gdje  joj Bog pripravi sklonište da se ondje hrani tisuću dvjesta i  šezdeset dana. </p> 
 <p><a name="an_12:7">12:7</a> I nasta rat na nebu: Mihael i njegovi anđeli  zarate se sa Zmajem. Zmaj uđe u rat i anđeli njegovi, </p> 
 <p><a name="an_12:8">12:8</a> ali  ne nadvlada. I ne bijaše im više mjesta na nebu. </p> 
 <p><a name="an_12:9">12:9</a> Zbačen je  Zmaj veliki, Stara zmija - imenom Ðavao, Sotona, zavodnik svega  svijeta. Bačen je na zemlju, a s njime su bačeni i anđeli njegovi.</p> 
 <p><a name="an_12:10">12:10</a> I začujem glas na nebu silan: "Sada nasta spasenje i  snaga i kraljevstvo Boga našega i vlast Pomazanika njegova! Jer  zbačen je tužitelj braće naše koji ih je dan i noć optuživao  pred Bogom našim. </p> 
 <p><a name="an_12:11">12:11</a> Ali oni ga pobijediše krvlju Jaganjčevom  i riječju svojega svjedočanstva: nisu ljubili života svoga -  sve do smrti. </p> 
 <p><a name="an_12:12">12:12</a> Zato veselite se, nebesa i svi nebesnici! A  jao vama, zemljo i more, jer Ðavao siđe k vama, gnjevan veoma, znajući da ima malo vremena!"</p> 
 <p><a name="an_12:13">12:13</a> Kad Zmaj vidje da je zbačen na zemlju, stade progoniti  Ženu koja rodi muškića. </p> 
 <p><a name="an_12:14">12:14</a> No Ženi bijahu dana dva velika krila  orlujska da odleti u pustinju, u svoje sklonište gdje se, sklonjena  od Zmije, hrani jedno vrijeme i dva vremena i polovicu vremena. </p> 
 <p><a name="an_12:15">12:15</a> I Zmija iz usta pusti za Ženom vodu poput rijeke da je rijeka  odnese. </p> 
 <p><a name="an_12:16">12:16</a> Ali zemlja priteče u pomoć Ženi: otvori usta i popi  rijeku što je Zmaj pusti iz usta. </p> 
 <p><a name="an_12:17">12:17</a> I razgnjevi se Zmaj na  Ženu pa ode i zarati se s ostatkom njezina potomstva, s onima  što čuvaju Božje zapovijedi i drže svjedočanstvo Isusovo.</p> 
 <p><a name="an_12:18">12:18</a> I stade na morski žal.</p> 
 <p><a name="an_13:1">13:1</a> I vidjeh: iz mora Zvijer izlazi sa deset rogova i sedam  glava; na rogovima joj deset kruna, na glavama bogohulna imena. </p> 
 <p><a name="an_13:2">13:2</a> Ta Zvijer što je vidjeh bijaše nalik na leoparda, noge  joj kao medvjeđe, usta kao usta lavlja. Zmaj joj  dade svoju silu i prijestolje i vlast veliku. </p> 
 <p><a name="an_13:3">13:3</a> Jedna joj glava  bijaše kao na smrt zaklana, ali joj se smrtna rana zaliječila.  Sva se zemlja, začuđena, zanijela za Zvijeri </p> 
 <p><a name="an_13:4">13:4</a> i svi se pokloniše  Zmaju koji dade takvu vlast Zvijeri. Pokloniše se i Zvijeri govoreći:  "Tko je kao Zvijer! Tko bi smio ratovati s njom?" </p> 
 <p><a name="an_13:5">13:5</a> I dana su  joj usta da govori drskosti i hule i dana joj je vlast  da to čini četrdeset i dva mjeseca. </p> 
 <p><a name="an_13:6">13:6</a> I ona otvori usta da huli  Boga, da huli ime njegovo, njegov Šator i nebesnike. </p> 
 <p><a name="an_13:7">13:7</a> I dano  joj je da se zarati sa svecima i da ih pobijedi. Dana joj  je vlast nad svakim plemenom i pukom i jezikom i narodom: </p> 
 <p><a name="an_13:8">13:8</a> da joj se poklone svi pozemljari, oni kojima ime nije zapisano  u knjizi života zaklanog Jaganjca, od postanka svijeta.</p> 
 <p><a name="an_13:9">13:9</a> Tko ima uho, nek posluša! </p> 
 <p><a name="an_13:10">13:10</a> Je li tko za progonstvo, u progonstvo će ići! Je li tko za mač, da bude pogubljen, mačem će biti pogubljen! U tom je postojanost i vjera  svetih. </p> 
 <p><a name="an_13:11">13:11</a> I vidjeh: druga jedna Zvijer uzlazi iz zemlje, ima dva  roga poput jaganjca, a govori kao Zmaj. </p> 
 <p><a name="an_13:12">13:12</a> Vrši svu vlast one  prve Zvijeri, u njenoj nazočnosti. Prisiljava zemlju i sve pozemljare  da se poklone prvoj Zvijeri kojoj ono zacijeli smrtna rana. </p> 
 <p><a name="an_13:13">13:13</a> Čini  znamenja velika: i oganj spušta s neba na zemlju naočigled ljudi. </p> 
 <p><a name="an_13:14">13:14</a> Tako zavodi pozemljare znamenjima koja joj je dano činiti  u nazočnosti Zvijeri: svjetuje pozemljarima da načine kip Zvijeri  koja bijaše udarena mačem, ali preživje. </p> 
 <p><a name="an_13:15">13:15</a> I dano joj je udahnuti  život kipu Zvijeri te kip Zvijeri progovori i poubija sve koji  se god ne klanjaju kipu Zvijeri. </p> 
 <p><a name="an_13:16">13:16</a> Ona postiže da se svima  - malima i velikima, bogatima i ubogima, slobodnjacima i robovima  - udari žig na desnicu ili na čelo, </p> 
 <p><a name="an_13:17">13:17</a> i da nitko ne mogne kupovati  ili prodavati osim onog koji nosi žig s imenom Zvijeri ili s  brojem imena njezina.</p> 
 <p><a name="an_13:18">13:18</a> U ovome je mudrost: u koga je uma, nek odgoneta broj  Zvijeri. Broj je to jednog čovjeka, a broj mu je šest stotina  šezdeset i šest.</p> 
 <p><a name="an_14:1">14:1</a> I vidjeh: gle, Jaganjac stoji na gori Sionu, a s njime sto  četrdeset i četiri tisuće - na čelima im napisano ime njegovo  i ime Oca njegova! </p> 
 <p><a name="an_14:2">14:2</a> I začujem s neba glas, kao šum voda  mnogih i tutnjavu silna groma; glas taj koji začuh bijaše  kao glas citraša što sviraju na citrama. </p> 
 <p><a name="an_14:3">14:3</a> Pjevali su pjesmu  novu pred prijestoljem i pred četiri bića i pred starješinama.  Nitko ne mogaše naučiti te pjesme doli one sto četrdeset i četiri  tisuće - otkupljeni sa zemlje. </p> 
 <p><a name="an_14:4">14:4</a> Ti se ne okaljaše sa ženama, djevci su! Oni prate Jaganjca kamo god pođe. Otkupljeni su od  ljudi kao prvine Bogu i Jaganjcu; </p> 
 <p><a name="an_14:5">14:5</a> na ustima se njihovim  laž ne nađe, neporočni su.</p> 
 <p><a name="an_14:6">14:6</a> I vidjeh: drugi jedan anđeo leti posred neba s evanđeljem  vječnim da ga proglasi svim pozemljarima, svakom narodu i plemenu  i jeziku i puku. </p> 
 <p><a name="an_14:7">14:7</a> Viče iza glasa: "Bojte se Boga i dajte mu  slavu jer dođe čas suda njegova! I poklonite se njemu koji  stvori nebo i zemlju i more i izvore voda!"</p> 
 <p><a name="an_14:8">14:8</a> Za njim eto drugog anđela koji govori: "Pade, pade  Babilon, veliki koji vinom gnjeva i bluda svojega  opi sve narode!" </p> 
 <p><a name="an_14:9">14:9</a> Za njima eto i trećeg anđela koji  vikaše iza glasa: "Tko god se klanja Zvijeri i kipu njezinu te  primi žig na čelo ili ruku, </p> 
 <p><a name="an_14:10">14:10</a> pit će vino gnjeva Božjega, nerazvodnjeno, natočeno već u čaši srdžbe njegove! I bit  će udaren na muke u ognju i sumporu svetim anđelima naočigled  i naočigled Jaganjcu. </p> 
 <p><a name="an_14:11">14:11</a> Dim muke njihove suklja u  vijeke vjekova. Ni danju ni noću nemaju počinka oni koji  se klanjaju Zvijeri i kipu njezinu i tko god primi žig s imenom  njezinim." </p> 
 <p><a name="an_14:12">14:12</a> U tom je postojanost svetih - onih što čuvaju  zapovijedi Božje i vjeru Isusovu.</p> 
 <p><a name="an_14:13">14:13</a> I začujem glas s neba: "Piši! Od sada blaženi mrtvi koji  umiru u Gospodinu! Da, govori Duh, neka otpočinu od svojih trudova!  Jer prate ih djela njihova!"</p> 
 <p><a name="an_14:14">14:14</a> I vidjeh: gle, bijel oblak, a na oblak sjede Netko kao  Sin Čovječji; na glavi mu zlatan vijenac, u ruci oštar srp. </p> 
 <p><a name="an_14:15">14:15</a> I drugi jedan anđeo iziđe iz hrama vičući iza glasa onomu  što sjedi na oblaku: "Mahni srpom i žanji jer dođe čas žetvi, zrela je žetva zemaljska!" </p> 
 <p><a name="an_14:16">14:16</a> I onaj što sjedi na oblaku baci  srp na zemlju i zemlja bi požnjevena.</p> 
 <p><a name="an_14:17">14:17</a> I drugi jedan anđeo iziđe iz hrama nebeskoga. I on imaše  oštar srp. </p> 
 <p><a name="an_14:18">14:18</a> I od žrtvenika iziđe drugi anđeo - onaj koji ima  vlast nad ognjem - pa povika iza glasa onomu, s oštrim srpom:  "Mahni oštrim srpom i poberi grozdove u vinogradu zemaljskom  jer sazri grožđe!" </p> 
 <p><a name="an_14:19">14:19</a> I anđeo baci srp na zemlju i obra vinograd  zemaljski, a obrano baci u veliku kacu gnjeva Božjega. </p> 
 <p><a name="an_14:20">14:20</a> Gazila  se kaca izvan grada te poteče krv iz kace konjima do uzda, tisuću  i šest stotina stadija uokolo.</p> 
 <p><a name="an_15:1">15:1</a> I vidjeh drugo znamenje na nebu, veliko i čudesno: sedam anđela  sa sedam zala posljednjih - s njima se navršuje gnjev Božji. </p> 
 <p><a name="an_15:2">15:2</a> I vidjeh kao neko more od prozirca pomiješano s ognjem. Oni  koji pobijediše Zvijer i kip njezin i broj imena njezina stoje  u moru od prozirca s citrama Božjim u ruci. </p> 
 <p><a name="an_15:3">15:3</a> Pjevaju pjesmu  Mojsija, sluge Božjega, i pjesmu Jaganjčevu: "Velika su i čudesna djela tvoja, Gospodine, Bože, Svevladaru! Pravedni su i istiniti putovi tvoji, Kralju naroda!</p> 
 <p><a name="an_15:4">15:4</a> Tko da te se ne boji, Gospodine, tko da ne slavi ime tvoje! Ti si jedini svet! I zato svi će narodi doći i klanjati se pred tobom jer se očitovahu pravedna djela tvoja!"</p> 
 <p><a name="an_15:5">15:5</a> Nakon toga vidjeh: otvori se hram Šatora svjedočanstva  na nebu! </p> 
 <p><a name="an_15:6">15:6</a> Iziđe sedam anđela sa sedam zala iz hrama; odjeveni  bijahu u blistav bijeli lan, oko prsiju opasani zlatnim pojasom. </p> 
 <p><a name="an_15:7">15:7</a> Jedno od četiri bića dade sedmorici anđela sedam zlatnih čaša, punih gnjeva Boga koji živi u vijeke vjekova. </p> 
 <p><a name="an_15:8">15:8</a> I hram se  napuni dimom od Slave Božje i od njegove snage te nitko ne  mogaše ući u hram dok se ne navrši sedam zala sedmorice anđela.</p> 
 <p><a name="an_16:1">16:1</a> I začujem iz hrama jak glas koji viknu sedmorici anđela: "Hajdete, izlijte sedam čaša gnjeva Božjega na zemlju!"</p> 
 <p><a name="an_16:2">16:2</a> Ode prvi i izli svoju čašu na zemlju. I pojavi se čir, koban i bolan, na ljudima što nose žig Zvijerin i klanjaju se  kipu njezinu.</p> 
 <p><a name="an_16:3">16:3</a> Drugi izli svoju čašu na more. I ono posta krv kao krv  mrtvačeva te izginu sve živo u moru.</p> 
 <p><a name="an_16:4">16:4</a> Treći izli svoju čašu na rijeke i izvore voda. I postadoše  krv. </p> 
 <p><a name="an_16:5">16:5</a> I začujem anđela voda gdje govori: "Pravedan si, Ti  koji jesi i koji bijaše, Sveti, što si tako dosudio! </p> 
 <p><a name="an_16:6">16:6</a> Oni  su prolili krv svetih i proroka i stoga ih krvlju napajaš! Zavrijedili  su!" </p> 
 <p><a name="an_16:7">16:7</a> I začujem žrtvenik kako govori: "Da, Gospode, Bože, Svevladaru!  Istiniti su i pravedni sudovi tvoji!"</p> 
 <p><a name="an_16:8">16:8</a> Četvrti izli svoju čašu na sunce. I suncu je dano da pali  ljude ognjem. </p> 
 <p><a name="an_16:9">16:9</a> I silna je žega palila ljude te su hulili ime  Boga koji ima vlast nad tim zlima, ali se ne obratiše da mu slavu  dadu. </p> 
 <p><a name="an_16:10">16:10</a> Peti izli svoju čašu na prijestolje Zvijeri. I kraljevstvo  joj prekriše tmine. Ljudi su grizli jezike od muke </p> 
 <p><a name="an_16:11">16:11</a> i hulili  Boga nebeskoga zbog muka i čireva, ali se ne obratiše od djela  svojih. </p> 
 <p><a name="an_16:12">16:12</a> Šesti izli svoju čašu na Eufrat, rijeku veliku. I presahnu  voda te načini prolaz kraljima s istoka sunčeva. </p> 
 <p><a name="an_16:13">16:13</a> I vidjeh:  iz usta Zmajevih i iz usta Zvijerinih i iz usta Lažnoga proroka  izlaze tri duha nečista, kao žabe. </p> 
 <p><a name="an_16:14">16:14</a> To su dusi zloduha što  čine znamenja, a pođoše sabrati kraljeve svega svijeta na rat  za Dan veliki Boga Svevladara.</p> 
 <p><a name="an_16:15">16:15</a> Evo dolazim kao tat! Blažen onaj koji bdije i čuva haljine  svoje da ne ide gol te mu se ne vidi sramota!</p> 
 <p><a name="an_16:16">16:16</a> I skupiše ih na mjesto koje se hebrejski zove Harmagedon.</p> 
 <p><a name="an_16:17">16:17</a> I sedmi izli svoju čašu na zrak. Uto iz hrama, s prijestolja, iziđe jak glas i viknu: "Svršeno je!" </p> 
 <p><a name="an_16:18">16:18</a> I udariše munje i  glasovi i gromovi i nasta potres velik, kakva ne bijaše otkako  je ljudi - tako bijaše silan potres taj.</p> 
 <p><a name="an_16:19">16:19</a> I prasnu natroje grad veliki i gradovi naroda padoše.  Spomenu se Bog Babilona velikoga da mu dade piti iz čaše vina  gnjevne srdžbe Božje.</p> 
 <p><a name="an_16:20">16:20</a> I pobjegoše svi otoci, iščezoše gore, </p> 
 <p><a name="an_16:21">16:21</a> a iz neba se  spusti na ljude tuča velika, poput talenta. Ljudi su hulili Boga  zbog zla tuče jer zlo njezino bijaše silno veliko.</p> 
 <p><a name="an_17:1">17:1</a> I dođe jedan od sedam anđela što nose sedam čaša i prozbori  mi: "Dođi pokazat ću ti sud nad Bludnicom velikom što sjedi  nad vodama velikim, </p> 
 <p><a name="an_17:2">17:2</a> s kojom su bludničili kraljevi zemlje  i pozemljari se opiše vinom bluda njezina." </p> 
 <p><a name="an_17:3">17:3</a> I odnese  me u duhu u pustinju. Tu vidjeh Ženu koja sjede na skrletnu Zvijer, punu bogohulnih imena, sa sedam glava i deset rogova. </p> 
 <p><a name="an_17:4">17:4</a> Žena  bijaše odjevena u grimiz i skrlet, sva u zlatu, dragom kamenju  i biserju. U ruci joj zlatna čaša puna gnusobe i nečisti bluda  njezina. </p> 
 <p><a name="an_17:5">17:5</a> Na čelo joj napisano ime - tajna: "Babilon veliki, mati bludnica i gnusoba zemljinih." </p> 
 <p><a name="an_17:6">17:6</a> I vidjeh: Žena je pijana  od krvi svetih i od krvi svjedoka Isusovih. Kad je vidjeh, čudom  se silnim začudih. </p> 
 <p><a name="an_17:7">17:7</a> Nato će mi anđeo: "Što se čudiš? Ja ću  ti kazati tajnu te žene i Zvijeri koja je nosi, Zvijeri sa sedam  glava i deset rogova."</p> 
 <p><a name="an_17:8">17:8</a> "Zvijer koju vidje bijaše i više nije; zamalo izlazi iz  Bezdana i ide u propast. I zapanjit će se pozemljari - oni kojima  ime, od postanka svijeta, nije zapisano u knjigu života - kad  vide da Zvijer bijaše i više nije, a opet je tu.</p> 
 <p><a name="an_17:9">17:9</a> Tu se hoće mudre pameti! Sedam glava sedam je bregova  na kojima žena sjedi. A i sedam kraljeva: </p> 
 <p><a name="an_17:10">17:10</a> pet ih već pade, jedan jest, a jedan još ne dođe: kada dođe, ostati mu je zamalo. </p> 
 <p><a name="an_17:11">17:11</a> I Zvijer koja bijaše i više nije, osma je, a iz broja je  njih sedmero, i ide u propast. </p> 
 <p><a name="an_17:12">17:12</a> Deset rogova što ih  vidje deset je kraljeva; oni još ne primiše kraljevstva, ali će - samo za jedan sat - primiti vlast kao kraljevi zajedno  sa Zvijeri. </p> 
 <p><a name="an_17:13">17:13</a> Jedne su misli: svu svoju silu i vlast predati  Zvijeri. </p> 
 <p><a name="an_17:14">17:14</a> Ratovat će protiv Jaganjca, ali će ih pobijediti  Jaganjac - i njegovi pozvanici, izabranici, vjernici - jer on  je Gospodar gospodara i Kralj kraljeva." </p> 
 <p><a name="an_17:15">17:15</a> I  reče mi anđeo: "Vode što ih vidje, na kojima Bludnica sjedi,  to su puci i mnoštva i narodi i jezici. </p> 
 <p><a name="an_17:16">17:16</a> I onih deset rogova  što ih vidje i Zvijer - oni će zamrziti Bludnicu, opustošiti  je i ogoliti, najesti se mesa njezina i ognjem je spaliti. </p> 
 <p><a name="an_17:17">17:17</a> Jer  Bog im u srce stavi izvršiti naum njegov: da jednodušno predadu  kraljevstvo svoje Zvijeri dok se ne ispune riječi Božje. </p> 
 <p><a name="an_17:18">17:18</a> Žena  koju vidje grad je veliki što kraljuje nad kraljevima zemaljskim."</p> 
 <p><a name="an_18:1">18:1</a> Nakon toga vidjeh: jedan drugi anđeo silazi s neba s moći  velikom! Sva se zemlja zasvijetlila od njegova sjaja. </p> 
 <p><a name="an_18:2">18:2</a> On povika  iza glasa: "Pade, pade Babilon veliki - Bludnica - i postade  prebivalištem zloduha, nastambom svih duhova nečistih, nastambom  svih ptica nečistih mrskih </p> 
 <p><a name="an_18:3">18:3</a> jer se gnjevnim vinom bluda njezina  opiše narodi; s njom su bludničili svi kraljevi zemaljski, a  trgovci se zemaljski obogatiše od silna raskošja njezina."</p> 
 <p><a name="an_18:4">18:4</a> Začujem i drugi glas s neba: "Iziđite iz nje, narode moj, da vas ne zadese zla njezina te ne budete suzajedničari grijeha  njezinih! </p> 
 <p><a name="an_18:5">18:5</a> Jer njezini grijesi do neba dopriješe i spomenu  se Bog zločina njezinih. </p> 
 <p><a name="an_18:6">18:6</a> Vratite joj milo za drago, naplatite joj dvostruko  po djelima! U čašu u koju je ona natakala natočite dvostruko! </p> 
 <p><a name="an_18:7">18:7</a> Koliko se razmetala sjajem i raskoši, toliko joj zadajte muka  i jada! Jer u srcu je svome govorila: 'Na prijestolju sjedim  kao kraljica i nikad neću obudovjeti, jad me nikada zadesiti  neće!' </p> 
 <p><a name="an_18:8">18:8</a> Stoga u isti će je dan zla zadesiti: smrt i  jad i glad te će sva u ognju biti spaljena. Jer silan je Gospod, Bog, Sudac njezin!"</p> 
 <p><a name="an_18:9">18:9</a> I plakat će i naricati za njom kraljevi zemlje što su  s njome bludničili i raskošno živjeli kad gledali budu dim požara  njezina. </p> 
 <p><a name="an_18:10">18:10</a> Prestrašeni mukama njezinim, izadaleka će stajati  i naricati: "Jao, jao, grade veliki, Babilone, grade silni! Kako  li te u tren oka stiže osuda!"</p> 
 <p><a name="an_18:11">18:11</a> I trgovci zemaljski plaču nad njom i tuguju jer im trga  nitko više ne kupuje: </p> 
 <p><a name="an_18:12">18:12</a> ni zlata, ni srebra, ni dragoga kamenja, ni biserja, ni tanana lana, ni grimiza, ni svile, ni skrleta:  nit ikakva mirisava drveta, nit ikakva predmeta od slonove kosti, nit ikakva predmeta od skupocjena drveta, nit od mjedi, nit  od željeza, nit od mramora; </p> 
 <p><a name="an_18:13">18:13</a> ni cimeta, ni balzama, ni miomirisa, ni pomasti, ni tamjana, ni vina, ni ulja, ni bijeloga brašna, ni pšenice; ni goveda, ni ovaca, ni konja, ni kočija, ni roblja  nit ikoje žive duše.</p> 
 <p><a name="an_18:14">18:14</a> "Voće za kojim ti duša žudjela pobježe od tebe, sav raskoš  i sjaj propade ti - ne, nema ga više!"</p> 
 <p><a name="an_18:15">18:15</a> Trgovci što svim tim trgovahu, što ih ona obogati, izdaleka  će stajati, prestrašeni mukama njezinim, plakat će i tugovati: </p> 
 <p><a name="an_18:16">18:16</a> "Jao, jao, grade veliki, odjeveni nekoć u lan tanan i grimiz  i skrlet, nakićeni zlatom i dragim kamenjem i biserjem! </p> 
 <p><a name="an_18:17">18:17</a> U  tren oka opustje toliko bogatstvo!" I svi kormilari i putnici, svi mornari i moreplovci izdaleka  stoje </p> 
 <p><a name="an_18:18">18:18</a> i, gledajući dim njezina požara, zapomažu: "Koji li  je grad sličan gradu ovom velikom?" </p> 
 <p><a name="an_18:19">18:19</a> I posuše glavu pepelom  te plačući i tugujući viknuše: "Jao, jao, grada li velikoga!  Dragocjenostima se njegovim obogatiše svi posjednici morskih  brodova, a evo - u tren oka opustje!"</p> 
 <p><a name="an_18:20">18:20</a> Veseli se nad njom, nebo, i svi sveti i apostoli i proroci  jer Bog osudivši nju, vama pravo dosudi!</p> 
 <p><a name="an_18:21">18:21</a> I jedan snažan anđeo uze kamen, velik poput mlinskoga  kamena, i baci ga u more govoreći: "Tako će silovito biti strovaljen  Babilon, grad veliki, i nikada ga više biti neće!"</p> 
 <p><a name="an_18:22">18:22</a> "Glas citraša i pjevača i svirača i trubljača u tebi se više neće čuti! Obrtnik vješt kojem god umijeću u tebi se više neće naći! Klopot žrvnja u tebi se više neće čuti!</p> 
 <p><a name="an_18:23">18:23</a> Svjetlost svjetiljke u tebi više neće sjati! Glas zaručnika i zaručnice u tebi se više neće čuti! Jer trgovci tvoji bijahu velikaši zemlje i čaranja tvoja zavedoše sve narode;</p> 
 <p><a name="an_18:24">18:24</a> i u tebi se našla krv proroka i svetaca i svih zaklanih na zemlji."</p> 
 <p><a name="an_19:1">19:1</a> Nakon toga začujem kao jak glas silnoga mnoštva na nebu: "Aleluja! Spasenje i slava i moć Bogu našemu!</p> 
 <p><a name="an_19:2">19:2</a> Doista, istiniti su i pravedni sudovi njegovi jer osudi veliku Bludnicu, što pokvari zemlju bludom svojim, i osveti na njoj krv slugu svojih!"</p> 
 <p><a name="an_19:3">19:3</a> I ponove: "Aleluja! Dim njezin suklja u vijeke vjekova!"</p> 
 <p><a name="an_19:4">19:4</a> Nato starješine, njih dvadesetčetvorica, i ona četiri  bića padoše ničice i p        okloniše se Bogu, koji sjedi na  prijestolju, govoreći: "Amen! Aleluja!" </p> 
 <p><a name="an_19:5">19:5</a> I s         prijestolja  iziđe glas: "Hvalite Boga našega, sve sluge njegove, svi koji se njega bojite, i mali i veliki!"</p> 
 <p><a name="an_19:6">19:6</a> I začuh kao glas silna mnoštva i kao šum voda mnogih  i kao prasak gromova silnih: "Aleluja! Zakraljeva Gospod, Bog naš Svevladar!</p> 
 <p><a name="an_19:7">19:7</a> Radujmo se i kličimo i slavu mu dajmo jer dođe svadba Jaganjčeva, opremila se Zaručnica njegova!</p> 
 <p><a name="an_19:8">19:8</a> Dano joj je odjenuti se u lan tanan, blistav i čist!" A lan - pravedna su djela svetih.</p> 
 <p><a name="an_19:9">19:9</a> I reče mi: "Piši! Blago onima koji su pozvani na svadbenu  gozbu Jaganjčevu!" I reče mi: "Ove su riječi istinite, Božje." </p> 
 <p><a name="an_19:10">19:10</a> Padoh mu pred noge da mu se poklonim. A on će mi: "Nipošto!  Sluga sam kao i ti i braća tvoja koja imaju svjedočanstvo Isusovo.  Bogu se pokloni!" Jer svjedočanstvo Isusovo duh je proročki.</p> 
 <p><a name="an_19:11">19:11</a> I vidjeh: nebo otvoreno - i gle, konj bijelac,  a na nj sjeo On, zvani Vjerni i Istiniti, a sudi i vojuje  po pravdi; </p> 
 <p><a name="an_19:12">19:12</a> oči mu plamen ognjeni, na glavi mu mnoge  krune; nosi napisano ime kojeg nitko ne zna doli on sam; </p> 
 <p><a name="an_19:13">19:13</a> ogrnut  je ogrtačem krvlju natopljenim; ime mu: Riječ Božja. </p> 
 <p><a name="an_19:14">19:14</a> Prate  ga na bijelcima Vojske nebeske, odjevene u lan tanan, bijel i  čist. </p> 
 <p><a name="an_19:15">19:15</a> Iz usta mu izlazi oštar mač kojim će posjeći narode.  Vladat će njima palicom gvozdenom. On gazi u kaci  gnjevne srdžbe Boga Svevladara. </p> 
 <p><a name="an_19:16">19:16</a> Na ogrtač, o boku, napisano  mu ime: "Kralj kraljeva i Gospodar gospodara."</p> 
 <p><a name="an_19:17">19:17</a> I vidjeh jednog anđela: stajaše na suncu vičući iza glasa  svim pticama što nebom lete: "Ovamo! Skupite se na  veliku gozbu Božju </p> 
 <p><a name="an_19:18">19:18</a> da se najedete mesa kraljeva, i mesa  vojvoda, i mesa mogućnika, i mesa konja i konjanika njihovih, i mesa svih mogućih ljudi, slobodnjaka i robova, malih i velikih!" </p> 
 <p><a name="an_19:19">19:19</a> I vidjeh: Zvijer i kraljevi zemlje i vojske njihove skupiše  se u boj da se zarate s Onim što sjedi na konju i s vojskom njegovom. </p> 
 <p><a name="an_19:20">19:20</a> I Zvijer bi uhvaćena, a s njom i Lažni prorok koji je u njenoj  nazočnosti činio znamenja i njima zavodio one što su primili  žig Zvijeri i klanjali se njezinu kipu. Živi su oboje bačeni  u ognjeno jezero što gori sumporom. </p> 
 <p><a name="an_19:21">19:21</a> A drugi su posječeni  mačem što iziđe iz usta Onoga koji sjedi na konju i sve se ptice  nasitiše mesa njihova.</p> 
 <p><a name="an_20:1">20:1</a> I vidjeh anđela: siđe s neba s ključima Bezdana i s velikim  okovima u ruci. </p> 
 <p><a name="an_20:2">20:2</a> Zgrabi Zmaja, Staru zmiju, to jest Ðavla,  Sotonu, i okova ga za tisuću godina. </p> 
 <p><a name="an_20:3">20:3</a> Baci ga u Bezdan koji  nad njim zatvori i zapečati da više ne zavodi narode dok se ne  navrši tisuću godina. Nakon toga ima biti odriješen za malo vremena.</p> 
 <p><a name="an_20:4">20:4</a> I vidjeh prijestolja - onima što sjedoše na njih dano  je suditi - i duše pogubljenih zbog svjedočanstva Isusova i zbog  Riječi Božje i sve koji se ne pokloniše Zvijeri ni kipu njezinu  te ne primiše žiga na čela svoja ni na ruke. Oni oživješe i zakraljevaše  s Kristom tisuću godina. </p> 
 <p><a name="an_20:5">20:5</a> Drugi mrtvi ne oživješe dok se ne  navrši tisuću godina. To je ono prvo uskrsnuće. </p> 
 <p><a name="an_20:6">20:6</a> Blažen i svet  onaj tko je dionik toga prvog uskrsnuća! Nad njim druga smrt  nema vlasti: oni će biti svećenici Božji i Kristovi i s njime  će kraljevati tisuću godina.</p> 
 <p><a name="an_20:7">20:7</a> A kad se navrši tisuću godina, Sotona će iz svoga zatvora  biti pušten: </p> 
 <p><a name="an_20:8">20:8</a> izići će zavesti narode sa četiri kraja zemlje, Goga i Magoga, i skupiti ih u boj. Bit će ih kao pijeska  morskoga. </p> 
 <p><a name="an_20:9">20:9</a> Skupiše se na prostrano polje zemlje i opkoliše  tabor svetih i ljubljeni grad. Ali oganj siđe s neba te ih proguta. </p> 
 <p><a name="an_20:10">20:10</a> A njihov zavodnik, Ðavao, bačen bi u jezero ognjeno i sumporno, gdje se nalaze i Zvijer i Lažni prorok: ondje će se mučiti danju  i noću u vijeke vjekova.</p> 
 <p><a name="an_20:11">20:11</a> I vidjeh veliko bijelo prijestolje i Onoga što sjede  na nj: pred licem njegovim pobježe zemlja i nebo; ni mjesta im  se više ne nađe. </p> 
 <p><a name="an_20:12">20:12</a> I vidjeh mrtve, velike i male: stoje pred  prijestoljem, a knjige se otvoriše. I otvori se jedna druga knjiga, knjiga života. I mrtvi bijahu suđeni po onome što stoji napisano  u knjigama, po djelima svojim. </p> 
 <p><a name="an_20:13">20:13</a> More predade svoje  mrtvace, a Smrt i Podzemlje svoje: i svaki bi suđen po djelima  svojim. </p> 
 <p><a name="an_20:14">20:14</a> A Smrt i Podzemlje bili su bačeni u jezero ognjeno.  Jezero ognjeno - to je druga smrt: </p> 
 <p><a name="an_20:15">20:15</a> tko se god ne nađe zapisan  u knjizi života, bio je bačen u jezero ognjeno.</p> 
 <p><a name="an_21:1">21:1</a> I vidjeh novo nebo i novu zemlju jer - prvo nebo i  prva zemlja uminu; ni mora više nema. </p> 
 <p><a name="an_21:2">21:2</a> I Sveti grad,  novi Jeruzalem, vidjeh: silazi s neba od Boga, opremljen kao  zaručnica nakićena za svoga muža. </p> 
 <p><a name="an_21:3">21:3</a> I začujem jak glas s prijestolja: "Evo Šatora Božjeg s ljudima! On će prebivati s njima: oni će biti narod njegov, a on će biti Bog s njima. </p> 
 <p><a name="an_21:4">21:4</a> I otrt će im svaku suzu s očiju te smrti više neće biti, ni tuge, ni jauka, ni boli više neće biti jer - prijašnje uminu."</p> 
 <p><a name="an_21:5">21:5</a> Tada Onaj što sjedi na prijestolju reče: "Evo, sve činim novo!" I doda: "Napiši: Ove su riječi vjerne i istinite." </p> 
 <p><a name="an_21:6">21:6</a> I još mi reče: "Svršeno je! Ja sam Alfa i Omega, Početak i Svršetak! Ja ću žednomu dati s izvora vode života zabadava.</p> 
 <p><a name="an_21:7">21:7</a> To će biti baština pobjednikova. I ja ću njemu biti Bog, a on meni sin.</p> 
 <p><a name="an_21:8">21:8</a> Kukavicama pak, nevjernima i okaljanima, ubojicama, bludnicima, vračarima i idolopoklonicima i svim lažljivcima udio je u jezeru što gori ognjem i sumporom. To je druga smrt."</p> 
 <p><a name="an_21:9">21:9</a> I dođe jedan od sedam anđela što imaju sedam čaša punih  zala konačnih te progovori sa mnom: "Dođi, pokazat ću ti Zaručnicu, Ženu Jaganjčevu!" </p> 
 <p><a name="an_21:10">21:10</a> I prenese me u duhu na goru veliku, visoku  i pokaza mi sveti grad Jeruzalem: silazi s neba od Boga, </p> 
 <p><a name="an_21:11">21:11</a> sav  u slavi Božjoj, blistav poput dragoga kamena, kamena slična kristalnom  jaspisu; </p> 
 <p><a name="an_21:12">21:12</a> okružen zidinama velikim i visokim, sa dvanaest  vrata: na vratima dvanaest anđela i napisana imena dvanaest  plemena Izraelovih. </p> 
 <p><a name="an_21:13">21:13</a> Od istoka vrata troja, od sjevera vrata  troja, od juga vrata troja, od zapada vrata troja. </p> 
 <p><a name="an_21:14">21:14</a> Gradske  su zidine imale dvanaest temelja, a na njima dvanaest imena dvanaestorice  apostola Jaganjčevih.</p> 
 <p><a name="an_21:15">21:15</a> Moj subesjednik imaše mjeru, zlatnu trsku, da  izmjeri grad, vrata njegova i zidine. </p> 
 <p><a name="an_21:16">21:16</a> Grad se stere  u četvorini: dužina mu jednaka širini. On izmjeri trskom grad:  dvanaest tisuća stadija - dužina mu i širina i visina jednaka. </p> 
 <p><a name="an_21:17">21:17</a> Izmjeri i njegove zidine: sto četrdeset i četiri lakta po  čovjekovoj mjeri kojom je mjerio anđeo. </p> 
 <p><a name="an_21:18">21:18</a> Zidine su gradske  sagrađene od jaspisa, a sam grad od čistoga zlata, slična čistu  staklu. </p> 
 <p><a name="an_21:19">21:19</a> Temelji su gradskih zidina urešeni svakovrsnim dragim  kamenjem: prvi je temelj od jaspisa, drugi od safira, treći od  kalcedona, četvrti od smaragda, </p> 
 <p><a name="an_21:20">21:20</a> peti od sardoniksa, šesti  od sarda, sedmi od krizolita, osmi od berila, deveti od topaza, deseti od krizopraza, jedanaesti od hijacinta, dvanaesti od  ametista. </p> 
 <p><a name="an_21:21">21:21</a> Dvanaest vrata - dvanaest bisera: svaka od svoga  bisera. A gradski trg - čisto zlato, kao prozirno staklo.</p> 
 <p><a name="an_21:22">21:22</a> Hrama u gradu ne vidjeh. Ta Gospod, Bog, Svevladar, hram  je njegov - i Jaganjac! </p> 
 <p><a name="an_21:23">21:23</a> I gradu ne treba ni sunca ni mjeseca  da mu svijetle. Ta Slava ga Božja obasjala i svjetiljka mu Jaganjac! </p> 
 <p><a name="an_21:24">21:24</a> Narodi će hoditi u svjetlosti njegovoj, a kraljevi  zemaljski u nj donositi slavu svoju. </p> 
 <p><a name="an_21:25">21:25</a> Vrata mu se ne zatvaraju  obdan, a noći ondje i nema. </p> 
 <p><a name="an_21:26">21:26</a> U nj će se donijeti slava i čast  naroda. </p> 
 <p><a name="an_21:27">21:27</a> Ali u nj neće unići ništa nečisto i nijedan tko čini  gadost i laž, nego samo oni koji su zapisani u Jaganjčevoj knjizi  života. </p> 
 <p><a name="an_22:1">22:1</a> I pokaza mi rijeku vode života, bistru kao prozirac: izvire  iz prijestolja Božjeg i Jaganjčeva. </p> 
 <p><a name="an_22:2">22:2</a> Posred gradskoga  trga, s obje strane rijeke, stablo života što rodi dvanaest  puta, svakog mjeseca svoj rod. A lišće stabla za zdravlje  je narodima. </p> 
 <p><a name="an_22:3">22:3</a> I neće više biti nikakva prokletstva.  I prijestolje će Božje i Jaganjčevo biti u gradu i sluge će mu  se njegove klanjati </p> 
 <p><a name="an_22:4">22:4</a> i gledati lice njegovo, a ime će im njegovo  biti na čelima. </p> 
 <p><a name="an_22:5">22:5</a> Noći više biti neće i neće trebati svjetla  od svjetiljke ni svjetla sunčeva: obasjavat će ih Gospod Bog  i oni će kraljevati u vijeke vjekova.</p> 
 <p><a name="an_22:6">22:6</a> I reče mi: "Ove su riječi vjerne i istinite jer Gospod  Bog, nadahnitelj proroka, posla svoga anđela da on pokaže slugama  njegovim što se ima dogoditi ubrzo. </p> 
 <p><a name="an_22:7">22:7</a> I evo, dolazim ubrzo!  Blago onomu koji čuva riječi proroštva ove knjige!"</p> 
 <p><a name="an_22:8">22:8</a> Ja, Ivan, čuo sam i vidio sve ovo. I kad sam to vidio  i čuo, padoh pred noge anđelu koji mi to pokaza da mu se poklonim. </p> 
 <p><a name="an_22:9">22:9</a> A on će mi: "Nipošto! Sluga sam kao i ti i braća tvoja proroci  i svi koji čuvaju riječi ove knjige. Bogu se pokloni!"</p> 
 <p><a name="an_22:10">22:10</a> A zatim će mi: "Ne zapečati riječi proroštva ove knjige  jer - vrijeme je blizu! </p> 
 <p><a name="an_22:11">22:11</a> Nepravednik neka samo i dalje čini  nepravdu! Okaljan neka se i dalje kalja! Pravednik neka i dalje  živi pravedno! Svet neka se i dalje posvećuje!"</p> 
 <p><a name="an_22:12">22:12</a> "Evo, dolazim ubrzo i plaća moja sa mnom: naplatit ću  svakom po njegovu djelu!"</p> 
 <p><a name="an_22:13">22:13</a> "Ja sam Alfa i Omega, Prvi i Posljednji, Početak  i Svršetak! </p> 
 <p><a name="an_22:14">22:14</a> Blago onima koji peru svoje haljine: imat će  pravo na stablo života i na vrata će smjeti u grad! </p> 
 <p><a name="an_22:15">22:15</a> Vani  pak ostaju psi i vračari, bludnice, ubojice i idolopoklonici  i tko god ljubi i čini laž."</p> 
 <p><a name="an_22:16">22:16</a> "Ja, Isus, poslah anđela svoga posvjedočiti ovo po crkvama.  Ja sam korijen i izdanak Davidov, sjajna zvijezda Danica."</p> 
 <p><a name="an_22:17">22:17</a> I Duh i Zaručnica govore: "Dođi!" I tko ovo čuje, neka  rekne: "Dođi!" Tko je žedan, neka dođe; tko hoće, neka zahvati vode života  zabadava! </p> 
 <p><a name="an_22:18">22:18</a> Ja svjedočim svakomu tko sluša riječi proroštva u ovoj  knjizi: Tko ovomu što doda, Bog će njemu dodati zla napisana  u ovoj knjizi. </p> 
 <p><a name="an_22:19">22:19</a> I tko oduzme od riječi proroštva u ovoj knjizi, Bog će mu oduzeti udio na stablu života i na svetom gradu -  na svemu što je napisano u ovoj knjizi.</p> 
 <p><a name="an_22:20">22:20</a> Svjedok za sve ovo govori: "Da, dolazim ubrzo!" Amen! Dođi, Gospodine Isuse!</p> 
 <p><a name="an_22:21">22:21</a> Milost Gospodina Isusa sa svima!</p> 
 <p></p><hr>
 <center>
 <a href="tob.htm">Next: Tobias</a></center>
 </body>