<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="kg2.htm">Previous</a> 
 <a href="ch2.htm">Next</a> 
 </center>
 <hr>
  <h3 align="center">Croatian Bible: 1 Chronicles</h3> 
 <p><a name="an_1:1">1:1</a> Adam, Šet, Enoš, </p> 
 <p><a name="an_1:2">1:2</a> Kenan, Mahalalel, Jared, </p> 
 <p><a name="an_1:3">1:3</a> Henok, Metušalah, Lamek, </p> 
 <p><a name="an_1:4">1:4</a> Noa, Šem, Ham i Jafet.</p> 
 <p><a name="an_1:5">1:5</a> Sinovi Jafetovi: Gomer, Magog, Madaj, Javan, Tubal, Mešek  i Tiras. </p> 
 <p><a name="an_1:6">1:6</a> Gomerovi sinovi: Aškenaz, Rifat i Togarma. </p> 
 <p><a name="an_1:7">1:7</a> Javanovi  sinovi: Eliša, Taršiš, Kitijci i Dodanci.</p> 
 <p><a name="an_1:8">1:8</a> Hamovi sinovi: Kuš, Misrajim, Put i Kanaan.</p> 
 <p><a name="an_1:9">1:9</a> Kuševi sinovi: Seba, Havila, Sabta, Rama i Sabteka; Ramini  sinovi: Šeba i Dedan. </p> 
 <p><a name="an_1:10">1:10</a> Kušu se rodi Nimrod, koji bijaše prvi  vlastodržac na zemlji.</p> 
 <p><a name="an_1:11">1:11</a> Od Misrajima potekli su Ludijci, Anamijci, Lehabijci, Neftuhijci, </p> 
 <p><a name="an_1:12">1:12</a> Patrušani i Kasluhijci, od kojih su potekli  Filistejci i Kaftorci. </p> 
 <p><a name="an_1:13">1:13</a> Kanaan rodi Sidona, svog prvenca,  i Heta, </p> 
 <p><a name="an_1:14">1:14</a> i Jebusejce, Amorejce, Girgašane, </p> 
 <p><a name="an_1:15">1:15</a> Hivijce, Arkijce, Sinijce, </p> 
 <p><a name="an_1:16">1:16</a> Arvadijce, Semarijce i Hamatijce.</p> 
 <p><a name="an_1:17">1:17</a> Šemovi sinovi: Elam, Ašur, Arpakšad, Lud i Aram. Aramovi  sinovi: Us, Hul, Geter i Mešek. </p> 
 <p><a name="an_1:18">1:18</a> Arpakšadu se rodi Šelah,  Šelahu se rodi Eber. </p> 
 <p><a name="an_1:19">1:19</a> Eberu se rodiše dva sina: jednom bješe  ime Peleg, jer se za njegova doba razdijelila zemlja. Njegovu  je bratu bilo ime Joktan.</p> 
 <p><a name="an_1:20">1:20</a> Od Joktana se rodiše Almodad, Šelef, Hasarmavet, Jerah,</p> 
 <p><a name="an_1:21">1:21</a> Hadoram, Uzal, Dikla, </p> 
 <p><a name="an_1:22">1:22</a> Obal, Abimael, Šeba, </p> 
 <p><a name="an_1:23">1:23</a> Ofir, Havila i Jobab. Svi su to sinovi Joktanovi.</p> 
 <p><a name="an_1:24">1:24</a> Šem, Arpakšad, Šalah, </p> 
 <p><a name="an_1:25">1:25</a> Eber, Peleg, Rau, </p> 
 <p><a name="an_1:26">1:26</a> Serug, Nahor, Tarah, </p> 
 <p><a name="an_1:27">1:27</a> Abram, to jest Abraham. </p> 
 <p><a name="an_1:28">1:28</a> Abrahamovi sinovi:  Izak i Jišmael. </p> 
 <p><a name="an_1:29">1:29</a> Ovo je njihovo rodoslovlje: Jišmaelov prvenac Nebajot, zatim Kedar, Adbeel, Mibsam, </p> 
 <p><a name="an_1:30">1:30</a> Mišma, Duma, Masa, Hadad, Tema, </p> 
 <p><a name="an_1:31">1:31</a> Jetur, Nafiš i Kedma. To su Jišmaelovi  sinovi. </p> 
 <p><a name="an_1:32">1:32</a> Sinovi Keture, Abrahamove inoče: ona rodi Zimrana, Jokšana, Medana, Midjana, Jišbaka i Šuaha. Sinovi Jokšanovi jesu: Šeba  i Dedan. </p> 
 <p><a name="an_1:33">1:33</a> Midjanovi su sinovi bili: Efa, Efer, Henok, Abida  i Eldaa. Svi su oni bili Keturini sinovi.</p> 
 <p><a name="an_1:34">1:34</a> Abrahamu se rodi Izak; Izakovi su sinovi bili: Ezav i  Izrael. </p> 
 <p><a name="an_1:35">1:35</a> Ezavovi su sinovi bili: Elifaz, Reuel, Jeuš, Jalam  i Korah. </p> 
 <p><a name="an_1:36">1:36</a> Elifazovi su sinovi bili: Teman, Omar, Sefi, Gatan, Kenaz, Timna i Amalek. </p> 
 <p><a name="an_1:37">1:37</a> Reuelovi su sinovi bili: Nahat, Zerah, Šama i Miza.</p> 
 <p><a name="an_1:38">1:38</a> Seirovi su sinovi bili: Lotan, Šobal, Sibeon, Ana, Dišon, Eser i Dišan. </p> 
 <p><a name="an_1:39">1:39</a> Lotanovi su sinovi bili: Hori i Homam; Lotanova  je sestra bila Timna. </p> 
 <p><a name="an_1:40">1:40</a> Šobalovi su sinovi bili: Alvan, Manahat, Ebal, Šefi i Onam. Sibeonovi su sinovi bili: Aja i Ana. </p> 
 <p><a name="an_1:41">1:41</a> Anin  je sin bio Dišon, a Dišonovi su sinovi bili: Hamram, Ešban, Jitran  i Keran. </p> 
 <p><a name="an_1:42">1:42</a> Eserovi su sinovi bili: Bilhan, Zaavan i Jaakan.  Dišonovi su sinovi bili Us i Aran.</p> 
 <p><a name="an_1:43">1:43</a> Evo kraljeva koji su kraljevali u zemlji edomskoj prije  nego je zavladao kralj sinova Izraelovih: Bela, sin Beorov; gradu  mu je bilo ime Dinhaba. </p> 
 <p><a name="an_1:44">1:44</a> Kad je umro Bela, na njegovo se mjesto  zakraljio Jobab, sin Zareha iz Bosre. </p> 
 <p><a name="an_1:45">1:45</a> Kad je umro Jobab,  zakraljio se na njegovo mjesto Hušam iz temanske zemlje. </p> 
 <p><a name="an_1:46">1:46</a> Kad  je umro Hušam, zakraljio se na njegovo mjesto Bedadov sin Hadad, koji je potukao Midjance na Moapskom polju; gradu mu je bilo  ime Avit. </p> 
 <p><a name="an_1:47">1:47</a> Kad je umro Hadad, zakraljio se na njegovo mjesto  Samla iz Masreke. </p> 
 <p><a name="an_1:48">1:48</a> Kad je umro Samla, zakraljio se na njegovo  mjesto Šaul iz Rehobota na Rijeci. </p> 
 <p><a name="an_1:49">1:49</a> Kad umrije Šaul, zavlada  Baal Hanan, Akborov sin. </p> 
 <p><a name="an_1:50">1:50</a> Kad je umro Baal Hanan, zavladao  je Hadad; gradu mu je bilo ime Pai. Žena mu se zvala Mehetabela.  Bila je kći Matredova iz Me Zahaba.</p> 
 <p><a name="an_1:51">1:51</a> Kad je umro Hadad, nastali su knezovi u Edomu: knez Timna, knez Alva, knez Jetet, </p> 
 <p><a name="an_1:52">1:52</a> knez Oholibama, knez Ela, knez Pinon,</p> 
 <p><a name="an_1:53">1:53</a> knez Kenaz, knez Teman, knez Mibsar, </p> 
 <p><a name="an_1:54">1:54</a> knez Magdiel i  knez Iram. To su bili knezovi edomski.</p> 
 <p><a name="an_2:1">2:1</a> Evo Izraelovih sinova: Ruben, Šimun, Levi, Juda, Jisakar i  Zebulun, </p> 
 <p><a name="an_2:2">2:2</a> Dan, Josip i Benjamin, Naftali, Gad i Ašer.</p> 
 <p><a name="an_2:3">2:3</a> Judini sinovi: Er, Onan i Šela. Ta mu je tri rodila Kanaanka, Šuina kći. Ali Er, Judin prvenac, bijaše nevaljao u Jahvinim  očima i Jahve ga pogubi. </p> 
 <p><a name="an_2:4">2:4</a> Njegova nevjesta Tamara rodi mu Peresa  i Zeraha. U svemu je bilo pet Judinih sinova.</p> 
 <p><a name="an_2:5">2:5</a> Peresovi su sinovi bili: Hesron i Hamul.</p> 
 <p><a name="an_2:6">2:6</a> Zerahovi su sinovi bili: Zimri, Etan, Heman, Kalkol i  Dara; u svemu pet.</p> 
 <p><a name="an_2:7">2:7</a> Karmijevi su sinovi bili: Akar, koji je nanio zlo Izraelu  prekršivši kletvu.</p> 
 <p><a name="an_2:8">2:8</a> A sinovi Etanovi: Azarja.</p> 
 <p><a name="an_2:9">2:9</a> Hesronovi sinovi koji mu se rodiše bijahu: Jerahmeel,  Ram i Kelubaj.</p> 
 <p><a name="an_2:10">2:10</a> Ram rodi Aminadaba, a Aminadab rodi Nahšona, kneza Judinih  sinova. </p> 
 <p><a name="an_2:11">2:11</a> Nahšon rodi Salmu, Salma rodi Boaza. </p> 
 <p><a name="an_2:12">2:12</a> Boaz rodi  Obeda, Obed rodi Jišaja. </p> 
 <p><a name="an_2:13">2:13</a> Jišaj rodi prvenca Eliaba, drugog  Abinadaba, trećeg Šimu, </p> 
 <p><a name="an_2:14">2:14</a> četvrtog Netanela, petog Radaja, </p> 
 <p><a name="an_2:15">2:15</a> šestog Osema, sedmoga Davida. </p> 
 <p><a name="an_2:16">2:16</a> Sestre im: Sarviju i Abigajilu.  Sarvijini su sinovi bili: Abišaj, Joab, Asahel, trojica. </p> 
 <p><a name="an_2:17">2:17</a> Abigajila  je rodila Amasu, Amasin je otac bio Jišmaelac Jeter.</p> 
 <p><a name="an_2:18">2:18</a> Hesronov sin Kaleb imao je sa ženom Azubom i s Jeriotom  sinove, a sinovi su mu bili: Ješer, Šobab i Ardon. </p> 
 <p><a name="an_2:19">2:19</a> Kad je  umrla Azuba, uze Kaleb za ženu Efratu i ona mu rodi Hura. </p> 
 <p><a name="an_2:20">2:20</a> Hur  rodi Urija, a Uri rodi Besalelu.</p> 
 <p><a name="an_2:21">2:21</a> Potom Hesron uze kćer Makira, oca Gileadova; uzeo ju  je za ženu kad mu je bilo šezdeset godina i ona mu rodi Seguba. </p> 
 <p><a name="an_2:22">2:22</a> Segub rodi Jaira, koji je imao dvadeset i tri grada u gileadskoj  zemlji. </p> 
 <p><a name="an_2:23">2:23</a> Ali su Gešurci i Aramejci osvojili od njih Jairova  Sela, Kenat sa selima, šezdeset gradova. To su sve osvojili sinovi  Makira, oca Gileadova.</p> 
 <p><a name="an_2:24">2:24</a> Kad je umro Hesron u Kaleb Efrati, Hesronova žena Abija  rodi mu Ašhura, oca Tekoina.</p> 
 <p><a name="an_2:25">2:25</a> Sinovi Jerahmeela, Hesronova prvenca, bili su: prvenac  Ram, pa Buna, Oren, Osem i Ahija. </p> 
 <p><a name="an_2:26">2:26</a> Jerahmeel je imao i drugu  ženu, zvala se Atara, koja je bila Onamova majka.</p> 
 <p><a name="an_2:27">2:27</a> Sinovi Rama, Jerahmeelova prvenca, bili su Maas, Jamin  i Eker.</p> 
 <p><a name="an_2:28">2:28</a> Onamovi su sinovi bili: Šamaj i Jada; Šamajevi sinovi:  Nadab i Abišur. </p> 
 <p><a name="an_2:29">2:29</a> Abišurova se žena zvala Abihajla, koja mu  rodi Ahbana i Molida. </p> 
 <p><a name="an_2:30">2:30</a> Nadabovi su sinovi bili: Seled i Afajim, ali je Seled umro bez djece. </p> 
 <p><a name="an_2:31">2:31</a> Sinovi su Afajimovi bili: Jiši;  Jišijevi sinovi: Šešan; Šešanov sin Ahlaj. </p> 
 <p><a name="an_2:32">2:32</a> Sinovi Jade, brata  Šamajeva, bili su: Jeter i Jonatan; ali je Jeter umro bez djece. </p> 
 <p><a name="an_2:33">2:33</a> Jonatanovi su sinovi bili: Pelet i Zaza. To su bili Jerahmeelovi sinovi.</p> 
 <p><a name="an_2:34">2:34</a> Šešan nije imao sinova, nego kćeri; ali je Šešan imao  slugu Egipćanina po imenu Jarhu. </p> 
 <p><a name="an_2:35">2:35</a> Zato je Šešan dao kćer sluzi  Jarhi za ženu i ona mu rodi Ataja. </p> 
 <p><a name="an_2:36">2:36</a> Ataj rodi Natana, Natan  rodi Zabada. </p> 
 <p><a name="an_2:37">2:37</a> Zabad rodi Eflala, Eflal rodi Obeda; </p> 
 <p><a name="an_2:38">2:38</a> Obed  rodi Jehua, Jehu rodi Azarju, </p> 
 <p><a name="an_2:39">2:39</a> Azarja rodi Helesa, Heles rodi  Elasu; </p> 
 <p><a name="an_2:40">2:40</a> Elasa rodi Sismaja, Sismaj rodi Šaluma, </p> 
 <p><a name="an_2:41">2:41</a> Šalum  rodi Jekamju, Jekamja rodi Elišamu.</p> 
 <p><a name="an_2:42">2:42</a> Sinovi Kaleba, Jerahmeelova brata, bili su: njegov prvenac  Meša, otac Zifov; sinovi oca Mareše bili su: Hebron. </p> 
 <p><a name="an_2:43">2:43</a> Hebronovi  sinovi Korah, Tapuah, Rekem i Šema. </p> 
 <p><a name="an_2:44">2:44</a> Šema rodi Rahama, oca  Jorkoamova, a Rekem rodi Šamaja. </p> 
 <p><a name="an_2:45">2:45</a> Šamajev je sin bio Maon, a Maon je bio otac Bet-Sarov.</p> 
 <p><a name="an_2:46">2:46</a> Efa, Kalebova inoča, rodila je Harana, Mosu i Gazeza;  Haran je rodio Gazeza.</p> 
 <p><a name="an_2:47">2:47</a> Johdajevi su sinovi bili: Regem, Jotam, Gešan, Felet, Efa i Šaaf.</p> 
 <p><a name="an_2:48">2:48</a> Maaka, Kalebova inoča, rodila je Šebera i Tirhanu. </p> 
 <p><a name="an_2:49">2:49</a> Rodila  je Šaafa, oca Madmanina, Ševu, oca Makbenina, i oca Gibina; a  Kalebova je kći bila Aksa.</p> 
 <p><a name="an_2:50">2:50</a> To su bili sinovi Kalebovi. A sinovi Hura, Efratina prvenca: Šobal, otac Kirjat Jearimov,</p> 
 <p><a name="an_2:51">2:51</a> Salma, otac Betlehemov, i Haref, otac Bet-Gaderov. </p> 
 <p><a name="an_2:52">2:52</a> A  sinovi Šobala, oca Kirjat Jearimova: Reaja, polovica Manahaćana. </p> 
 <p><a name="an_2:53">2:53</a> Kirjatjearimske su porodice bile: Jitrani, Pućani, Šumaćani  i Mišrani; od njih su potekli Soraćani i Eštaoljani.</p> 
 <p><a name="an_2:54">2:54</a> Salmini su sinovi: Betlehem, Netofaćani, Atrot, Bet Joab  i polovina Manahaćana, Saraćani. </p> 
 <p><a name="an_2:55">2:55</a> Književničke obitelji koje  su živjele u Jabesu bile su: Tiraćani, Simeaćani, Sukaćani. To  su Kinejci koji su potekli od Hamata, oca Rekabova doma.</p> 
 <p><a name="an_3:1">3:1</a> Ovo su Davidovi sinovi koji mu se rodiše u Hebronu: prvenac  Amnon od Jizreelke Ahinoame, drugi Daniel od Karmelke Abigajle,</p> 
 <p><a name="an_3:2">3:2</a> treći Abšalom, sin Maake, kćeri Talmaja, gešurskoga kralja, četvrti Adonija, sin Hagitin, </p> 
 <p><a name="an_3:3">3:3</a> peti Šefatja od Abitale, šesti  Jitream od njegove žene Egle. </p> 
 <p><a name="an_3:4">3:4</a> Šest mu se sinova rodilo u Hebronu, gdje je kraljevao sedam godina i šest mjeseci; a trideset je  i tri godine kraljevao u Jeruzalemu. </p> 
 <p><a name="an_3:5">3:5</a> Ovi mu se sinovi rodiše  u Jeruzalemu: Šimeja, Šobab, Natan i Salomon; četiri od Bat-Šebe, kćeri Amielove. </p> 
 <p><a name="an_3:6">3:6</a> Jibhar, Elišama, Elifalet, </p> 
 <p><a name="an_3:7">3:7</a> Nogah, Nefeg, Jafija, </p> 
 <p><a name="an_3:8">3:8</a> Elišama, Elijada, Elifelet: devet.</p> 
 <p><a name="an_3:9">3:9</a> Sve Davidovi sinovi osim inočkih sinova i njihove sestre  Tamare. </p> 
 <p><a name="an_3:10">3:10</a> Salomonov je sin bio Roboam, njegov sin Abija, njegov  sin Asa, njegov sin Jošafat, </p> 
 <p><a name="an_3:11">3:11</a> njegov sin Joram, njegov sin  Ahazja, njegov sin Joaš, </p> 
 <p><a name="an_3:12">3:12</a> njegov sin Amasja, njegov sin Azarja, njegov sin Jotam, </p> 
 <p><a name="an_3:13">3:13</a> njegov sin Ahaz, njegov sin Ezekija, njegov  sin Manaše, </p> 
 <p><a name="an_3:14">3:14</a> njegov sin Amon, njegov sin Jošija. </p> 
 <p><a name="an_3:15">3:15</a> Jošijini  su sinovi bili: prvenac Johanan, drugi Jojakim, treći Sidkija, četvrti Šalum. </p> 
 <p><a name="an_3:16">3:16</a> Jojakimovi su sinovi bili: Jekonija, njegov  sin, i Sidkija, njegov sin.</p> 
 <p><a name="an_3:17">3:17</a> Sinovi sužnja Jekonje bili su Šealtiel, njegov sin, </p> 
 <p><a name="an_3:18">3:18</a> Malkiram, Pedaja, Šenasar, Jekamja, Jošama i Nebadja. </p> 
 <p><a name="an_3:19">3:19</a> Pedajini su  sinovi bili: Zerubabel i Šimej; Zerubabelovi sinovi: Mešulam  i Hananija, i sestra im Šelomita. </p> 
 <p><a name="an_3:20">3:20</a> Hašuba, Ohel, Berekja,  Hasadja i Jušab-Hesed, njih petorica. </p> 
 <p><a name="an_3:21">3:21</a> Hananijini su sinovi  bili: Pelatja i Jišaja, Refajini sinovi, Arnanov sin, Obadjin  sin, Šekanijin sin. </p> 
 <p><a name="an_3:22">3:22</a> Šekanijini su sinovi bili: Šemaja, a  Šemajini su sinovi bili: Hatuš, Jigal, Barijah, Nearja i Šafat, šestorica. </p> 
 <p><a name="an_3:23">3:23</a> Nearjini su sinovi bili Elijoenaj, Ezekija i  Azrikam, trojica. </p> 
 <p><a name="an_3:24">3:24</a> Elijoenajevi su sinovi bili Hodavja, Elijašib, Felaja, Akub, Johanan, Delaja i Anani, sedmorica.</p> 
 <p><a name="an_4:1">4:1</a> Judini su sinovi bili: Peres, Hesron, Karmi, Hur i Šobal.</p> 
 <p><a name="an_4:2">4:2</a> Šobalov sin Reaja rodi Jahata, a Jahat rodi Ahumaja i  Lahada. To su soratski rodovi.</p> 
 <p><a name="an_4:3">4:3</a> Ovo su sinovi od oca Etama: Jizreel, Jišma i Jidbaš, a  njihovoj je sestri bilo ime Haslelponija.</p> 
 <p><a name="an_4:4">4:4</a> Fenuel je bio otac Gedoru, a Ezer je bio Hušin otac. To su bili sinovi Hura, prvenca Efrate, oca Betlehema. </p> 
 <p><a name="an_4:5">4:5</a> A  otac Tekoe Ašhur imao je dvije žene, Helu i Naaru.</p> 
 <p><a name="an_4:6">4:6</a> Naara mu je rodila Ahuzama, Hefera, Temnance i Ahaštarce.  To su Naarini sinovi.</p> 
 <p><a name="an_4:7">4:7</a> Helini su sinovi bili: Seret, Sohar i Etnan.</p> 
 <p><a name="an_4:8">4:8</a> Kos rodi Anuba i Hasobebu i porodice Harumova sina Aharhela. </p> 
 <p><a name="an_4:9">4:9</a> Jabes je bio izvrsniji među braćom i mati mu je nadjela ime  Jabes govoreći: "Rodila sam ga s bolom." </p> 
 <p><a name="an_4:10">4:10</a> Jabes je prizvao  Izraelova Boga govoreći: "Ako me odista blagoslivljaš, raširi  moje područje, neka bude tvoja ruka uza me i sačuvaj me oda zla, tako da se ne mučim!" Ispuni mu Bog za što ga je molio.</p> 
 <p><a name="an_4:11">4:11</a> Šuhin brat Kelub rodi Mehira; on je bio Eštonov otac. </p> 
 <p><a name="an_4:12">4:12</a> Od Eštona poteče Bet Rafa, Paseah i Tehina, otac Ir Nahaša.  To su Rekini ljudi.</p> 
 <p><a name="an_4:13">4:13</a> A Kenazovi su sinovi bili: Otniel i Seraja. Otnielovi  sinovi: Hatat i Meonotaj. </p> 
 <p><a name="an_4:14">4:14</a> Meonotaj rodi Ofru; Šeraja rodi  Joaba, oca onih što žive u Dolini rukotvoraca, jer bijahu rukotvorci.</p> 
 <p><a name="an_4:15">4:15</a> Sinovi Jefuneova sina Kaleba bili su: Ir, Ela i Naam;  Elin je sin bio Kenaz.</p> 
 <p><a name="an_4:16">4:16</a> Jehalelelovi su sinovi bili Zif, Zifa, Tirja i Asrael.</p> 
 <p><a name="an_4:17">4:17</a> Ezrini sinovi: Jeter, Mered, Efer i Jalon; Jeter rodi  Mirjamu, Šamaja i Jišboha, Eštemoina oca. </p> 
 <p><a name="an_4:18">4:18</a> Njegova žena Judejka  rodila je Jereda, Gedorova oca, Hebera, Sokova oca, i Jekutiela, Zanoahova oca. To su bili sinovi Bitje, faraonove kćeri koju  je za ženu uzeo Mered.</p> 
 <p><a name="an_4:19">4:19</a> Sinovi Hodijine žene, sestre Nahama, Keilina oca, bili  su: Šimun, otac Jomama Garmijca, i Eštemoa Maakaćanin.</p> 
 <p><a name="an_4:20">4:20</a> Šimunovi su sinovi bili: Amnon, Rina, Ben-Hanan i Tilon.  Išijevi sinovi: Zohet i Ben-Zohet.</p> 
 <p><a name="an_4:21">4:21</a> Sinovi Judina sina Šele bili su: Er, Lekin otac, Lada, Marešin otac, i obitelji platnarske kuće u Bet Ašbeji; </p> 
 <p><a name="an_4:22">4:22</a> Jokim  i ljudi iz Kozebe Joaš i Saraf, koji su vladali nad Moabom i  vratili se u Betlehem. Ali su to stari događaji. </p> 
 <p><a name="an_4:23">4:23</a> To su bili  lončari koji su živjeli u Netajimu i u Gederi kod kralja i bili  su ondje zaposleni u njega.</p> 
 <p><a name="an_4:24">4:24</a> Šimunovi su sinovi bili Nemuel, Jamin, Jarib, Zerah i  Šaul. </p> 
 <p><a name="an_4:25">4:25</a> Njegov je sin bio Šalum, a njegov je sin Mibsam, njegov  sin Mišma. </p> 
 <p><a name="an_4:26">4:26</a> Mišmini su sinovi bili: Hamuel, sin mu, i njegov  sin Zakur i njegov sin Šimej. </p> 
 <p><a name="an_4:27">4:27</a> Šimej je imao šesnaest sinova  i šest kćeri; njegova braća nisu imala mnogo sinova, i sve njihove  porodice nije bilo tako mnogo kao Judinih sinova. </p> 
 <p><a name="an_4:28">4:28</a> Živjeli  su u Beer Šebi, Moladi i Hasar Šualu, </p> 
 <p><a name="an_4:29">4:29</a> u Bilhi, u Esemu, u  Toladu, </p> 
 <p><a name="an_4:30">4:30</a> u Betuelu, u Hormi, u Siklagu, </p> 
 <p><a name="an_4:31">4:31</a> u Bet Markabotu, u Hasar Susimu, u Bet Biriju i u Šaarajimu. To su bili njihovi  gradovi do Davidova kraljevanja. </p> 
 <p><a name="an_4:32">4:32</a> A njihova su naselja bila:  Etam i Ajin, Rimon, Token i Ašan, pet gradova. </p> 
 <p><a name="an_4:33">4:33</a> I sva njihova  naselja što su bila oko tih gradova do Baala. To su bili njihovi  stanovi i njihovi plemenski popisi.</p> 
 <p><a name="an_4:34">4:34</a> Mešobad, Jamlek i Amasjin sin Joša, </p> 
 <p><a name="an_4:35">4:35</a> Joel i Jehu,  sin Jošibje, sina Serajina, sina Asielova, </p> 
 <p><a name="an_4:36">4:36</a> Elijoenaj, Jaakoba, Ješohaja, Asaja, Adiel, Jesimiel i Benaja, </p> 
 <p><a name="an_4:37">4:37</a> Ziza, sin Šifija, sina Alonova, sina Jedajeva, sina Šimrijeva, sina Šemajina. </p> 
 <p><a name="an_4:38">4:38</a> Ti su imenovani bili starješine svojim rodovima i njihove  su se porodice veoma umnožile. </p> 
 <p><a name="an_4:39">4:39</a> Zato su otišli do mjesta kako  se ide u Gedor do istočne strane doline da traže pašu stoci. </p> 
 <p><a name="an_4:40">4:40</a> Našli su obilatu i dobru pašu i prostranu, sigurnu i mirnu  zemlju. Budući da su ondje prije živjeli Hamovi potomci, </p> 
 <p><a name="an_4:41">4:41</a> Šimunovci, poimence popisani, navališe za vremena judejskoga kralja Ezekije  te razbiše njihove šatore i njihove zaklone koji se nađoše ondje.  Baciše na njih kletvu, koja traje do današnjega dana, i nastaniše  se na njihovo mjesto jer su ondje bili pašnjaci za njihovu stoku.</p> 
 <p><a name="an_4:42">4:42</a> Onda su neki među onima što su pripadali Šimunovim sinovima, njih pet stotina, izbili na planinu Seir, na čelu s Felatjom, Nearjom, Refajom i Uzielom, Išijevim sinovima. </p> 
 <p><a name="an_4:43">4:43</a> Oni pobiše  ostatak koji se spasio između Amalečana i naseliše se ondje do  današnjega dana.</p> 
 <p><a name="an_5:1">5:1</a> Sinovi Izraelova prvenca Rubena. On je doista bio prvenac;  ali kad je oskvrnuo očevu postelju, njegovo je pravo prvorodstva  bilo dano sinovima Izraelova sina Josipa, ali im nije bilo upisano  u rodovnik, </p> 
 <p><a name="an_5:2">5:2</a> jer je Juda nadvladao među braćom, a od njega  se rodio knez. Ipak je pravo prvorodstva pripalo Josipu. </p> 
 <p><a name="an_5:3">5:3</a> Sinovi  Izraelova prvenca Rubena bili su Henok, Falu, Hesron i Karmi.</p> 
 <p><a name="an_5:4">5:4</a> Joelovi sinovi: njegov sin Šemaja, njegov sin Gog, njegov  sin Šimej, </p> 
 <p><a name="an_5:5">5:5</a> njegov sin Mika, njegov sin Reaja, njegov sin Baal,</p> 
 <p><a name="an_5:6">5:6</a> njegov sin Beera, koga je odveo u sužanjstvo asirski kralj  Tiglat Pileser; on je bio poglavar Rubenova plemena.</p> 
 <p><a name="an_5:7">5:7</a> Njegovoj braći, po obiteljima, kad su se zapisali u plemenski  rodovnik po naraštajima, bio je poglavar Jeiel, Zaharija, </p> 
 <p><a name="an_5:8">5:8</a> Bela, sin Azazov, sin Šemin, sin Joelov. On je živio u Aroeru i do Neba i Baal Meona. </p> 
 <p><a name="an_5:9">5:9</a> Prema istoku  njegova se zemlja prostirala do ulaza u pustinju, od rijeke Eufrata, jer mu se stoka umnožila u gileadskoj zemlji.</p> 
 <p><a name="an_5:10">5:10</a> Za Šaulovih vremena vojevali su s Hagrijcima koji su  izginuli od njihove ruke; tako su se naselili u njihove šatore  po svemu istočnom području od Gileada.</p> 
 <p><a name="an_5:11">5:11</a> Gadovi su sinovi živjeli blizu njih u bašanskoj zemlji  do Salke. </p> 
 <p><a name="an_5:12">5:12</a> Poglavar je bio Joel, a drugi Šafan, pa Janaj i  Šafat u Bašanu.</p> 
 <p><a name="an_5:13">5:13</a> Njihova su braća po svojim rodovima bila: Mihael, Mešulam, Šeba, Joraj, Jakan, Zija, Eber, sedmorica.</p> 
 <p><a name="an_5:14">5:14</a> To su bili sinovi Abihajila, sina Hurija, sina Jaroaha, sina Gileada, sina Mihaela, sina Ješišaja, sina Jahdona, sina  Buza. </p> 
 <p><a name="an_5:15">5:15</a> Ahi, sin Abdiela, Gunijeva sina, bio je poglavar njihova  roda. </p> 
 <p><a name="an_5:16">5:16</a> Živjeli su u Gileadu i u njihovim zaseocima te po svim  šaronskim pašnjacima do njihovih krajeva. </p> 
 <p><a name="an_5:17">5:17</a> Svi su bili zapisani  u plemenski rodovnik za vremena judejskoga kralja Jotama i za  vremena izraelskoga kralja Jeroboama.</p> 
 <p><a name="an_5:18">5:18</a> Rubenovih i Gadovih sinova, i polovine Manašeova plemena, hrabrih junaka koji su nosili štit i mač te zapinjali luk i  bili vješti boju, bijaše četrdeset tisuća sedam stotina i šezdeset  vojnika. </p> 
 <p><a name="an_5:19">5:19</a> Ratovali su protiv Hagrijaca, Iturejaca, Nafišejaca  i Nodabejaca. </p> 
 <p><a name="an_5:20">5:20</a> U boju su zavapili k Bogu i on ih je uslišao  jer su se pouzdali u nj: potpomognuti su protiv neprijatelja  te su im predani u ruke Hagrijci sa svim njihovim saveznicima. </p> 
 <p><a name="an_5:21">5:21</a> Zaplijenili su njihovu stoku - pedeset tisuća deva, dvije  stotine i pedeset tisuća ovaca i koza i dvije tisuće magaraca  - i odveli u ropstvo sto tisuća ljudi. </p> 
 <p><a name="an_5:22">5:22</a> Pobijenih je mnogo  palo, jer je taj boj bio od Boga; onda se naseliše na njihovo  mjesto do sužanjstva.</p> 
 <p><a name="an_5:23">5:23</a> Sinovi polovine Manašeova plemena nastanili su se u toj  zemlji od Bašana do Baal Hermona i Šenira i do Hermonske gore.  I bijahu se umnožili.</p> 
 <p><a name="an_5:24">5:24</a> Ovo su bili poglavari njihovih rodova: Efer, Jiši, Eliel, Azriel, Jeremija, Hodavja i Jahdiel, hrabri junaci i ugledni  muževi: poglavari u svojim rodovima.</p> 
 <p><a name="an_5:25">5:25</a> Ali kad su se iznevjerili Bogu svojih otaca i odali se  preljubu s bogovima naroda one zemlje koje je Bog iskorijenio  pred njima, </p> 
 <p><a name="an_5:26">5:26</a> probudio je Izraelov Bog neprijateljstvo asirskoga  kralja Pula i neprijateljstvo asirskoga kralja Tiglat Pilesera.  Oni su odveli u sužanjstvo Rubenovo i Gadovo pleme i polovinu  Manašeova plemena. Doveli su ih u Helah, Habor i Haru i na Gozansku  rijeku do današnjega dana.</p> 
 <p><a name="an_5:27">5:27</a> Levijevi su sinovi bili Geršom, Kehat i Merari. </p> 
 <p><a name="an_5:28">5:28</a> Kehatovi  sinovi: Amram, Jishar, Hebron i Uziel. </p> 
 <p><a name="an_5:29">5:29</a> Amramovi sinovi: Aron, Mojsije i Mirjama. Aronovi sinovi: Nabad i Abihu, Eleazar i  Itamar. </p> 
 <p><a name="an_5:30">5:30</a> Eleazar rodi Pinhasa, Pinhas rodi Abišuu; </p> 
 <p><a name="an_5:31">5:31</a> Abišua  rodi Bukija, Buki rodi Uziju; </p> 
 <p><a name="an_5:32">5:32</a> Uzija rodi Zerahju; Zerahja  rodi Merajota. </p> 
 <p><a name="an_5:33">5:33</a> Merajot rodi Amarju; Amarja rodi Ahituba; </p> 
 <p><a name="an_5:34">5:34</a> Ahitub rodi Sadoka; Sadok rodi Ahimaasa; </p> 
 <p><a name="an_5:35">5:35</a> Ahimaas rodi  Azarju, Azarja rodi Johanana; </p> 
 <p><a name="an_5:36">5:36</a> Johanan rodi Azarju, koji je  bio svećenik u Hramu što ga je sagradio Salomon u Jeruzalemu. </p> 
 <p><a name="an_5:37">5:37</a> Azarja rodi Amarju; Amarja rodi Ahituba; </p> 
 <p><a name="an_5:38">5:38</a> Ahitub rodi  Sadoka, Sadok rodi Šaluma; </p> 
 <p><a name="an_5:39">5:39</a> Šalum rodi Hilkiju, Hilkija rodi  Azarju; </p> 
 <p><a name="an_5:40">5:40</a> Azarja rodi Seraju; Seraja rodi Josadaka. </p> 
 <p><a name="an_5:41">5:41</a> Josadak  je otišao kad je Jahve odveo u sužanjstvo Judu i Jeruzalem Nabukodonozorovom  rukom. </p> 
 <p><a name="an_6:1">6:1</a> Levijevi su sinovi bili Geršom, Kehat i Merari. </p> 
 <p><a name="an_6:2">6:2</a> Evo imena  Geršomovih sinova: Libni i Šimej. </p> 
 <p><a name="an_6:3">6:3</a> Kehatovi su sinovi bili:  Amram, Jishar, Hebron i Uziel. </p> 
 <p><a name="an_6:4">6:4</a> Merarijevi sinovi: Mahli i  Muši. Ovo su rodovi Levijevaca po svojim ocima.</p> 
 <p><a name="an_6:5">6:5</a> Od Geršoma: sin mu Libni, njegov sin Jahat, njegov sin  Zima, </p> 
 <p><a name="an_6:6">6:6</a> njegov sin Joah, njegov sin Ido, njegov sin Zerah, njegov  sin Jeatraj.</p> 
 <p><a name="an_6:7">6:7</a> Kehatovi sinovi: sin mu Aminadab, njegov sin Korah, njegov  sin Asir, </p> 
 <p><a name="an_6:8">6:8</a> njegov sin Elkana, njegov sin Ebjasaf, njegov sin  Asir; </p> 
 <p><a name="an_6:9">6:9</a> njegov sin Tahat, njegov sin Uriel, njegov sin Uzija, njegov sin Šaul. </p> 
 <p><a name="an_6:10">6:10</a> Elkanini sinovi: Amasaj i Ahimot; </p> 
 <p><a name="an_6:11">6:11</a> njegov  sin Elkana, njegov sin Sufaj, njegov sin Nahat; </p> 
 <p><a name="an_6:12">6:12</a> njegov sin  Eliab, njegov sin Jeroham, njegov sin Elkana. Elkanini sinovi: </p> 
 <p><a name="an_6:13">6:13</a> Samuel, njegov prvenac, drugi Abija.</p> 
 <p><a name="an_6:14">6:14</a> Merarijevi sinovi: Mahli, njegov sin Libni, njegov sin  Šimej, njegov sin Uza, </p> 
 <p><a name="an_6:15">6:15</a> njegov sin Šima, njegov sin Hagija, njegov sin Asaja.</p> 
 <p><a name="an_6:16">6:16</a> Ovo su oni koje je postavio David da se brinu za pjevanje  u Domu Jahvinu kad je Kovčeg ondje našao svoje počivalište; </p> 
 <p><a name="an_6:17">6:17</a> oni  koji su služili pred Prebivalištem, Šatorom sastanka, pjevajući, dok nije Salomon sagradio Dom Jahvin u Jeruzalemu i koji su  obavljali službu po propisanom redoslijedu. </p> 
 <p><a name="an_6:18">6:18</a> Evo onih što  su obavljali službu i njihovih sinova: od Kehatovih sinova: pjevač  Heman, sin Joela, sina Samuela, </p> 
 <p><a name="an_6:19">6:19</a> sina Elkane, sina Jerohama, sina Eliela, sina Toaha, </p> 
 <p><a name="an_6:20">6:20</a> sina Sifa, sina Elkane, sina Mahata, sina Amasaja, </p> 
 <p><a name="an_6:21">6:21</a> sina Elkane, sina Joela, sina Azarje, sina  Sefanije, </p> 
 <p><a name="an_6:22">6:22</a> sina Tahata, sina Asira, sina Abjasafa, sina Koraha,</p> 
 <p><a name="an_6:23">6:23</a> sina Jishara, sina Kehata, sina Levija, sina Izraelova.</p> 
 <p><a name="an_6:24">6:24</a> Brat mu Asaf stajao je s desne strane; Asaf je bio sin  Berekje, sina Šime, </p> 
 <p><a name="an_6:25">6:25</a> sina Mihaela, sina Baaseja, sina Malkije,</p> 
 <p><a name="an_6:26">6:26</a> sina Etnija, sina Zeraha, sina Adaje, </p> 
 <p><a name="an_6:27">6:27</a> sina Etana, sina  Zime, sina Šimeja, </p> 
 <p><a name="an_6:28">6:28</a> sina Jahata, sina Geršoma, sina Levijeva.</p> 
 <p><a name="an_6:29">6:29</a> Merarijevi sinovi, njihova braća, stajala su mu s lijeve  strane: Etan, sin Kušija, sina Abdija, sina Maluka, </p> 
 <p><a name="an_6:30">6:30</a> sina  Hašabje, sina Amasje, sina Hilkije, </p> 
 <p><a name="an_6:31">6:31</a> sina Amsija, sina Banija, sina Šomera, </p> 
 <p><a name="an_6:32">6:32</a> sina Mahlija, sina Mušija, sina Merarija, sina  Levijeva. </p> 
 <p><a name="an_6:33">6:33</a> Njihova braća leviti bili su postavljeni za svu službu  u svetom Prebivalištu, u Domu Božjem. </p> 
 <p><a name="an_6:34">6:34</a> Aron i njegovi sinovi  prinosili su kad na žrtveniku za paljenice i na kadionom žrtveniku, obavljajući sav posao u Svetinji nad svetinjama i izvršujući  obred pomirenja nad Izraelom, prema svemu što je zapovjedio Božji  sluga Mojsije.</p> 
 <p><a name="an_6:35">6:35</a> Ovo su Aronovi sinovi: sin mu Eleazar, njegov sin Pinhas, njegov sin Abišua, </p> 
 <p><a name="an_6:36">6:36</a> njegov sin Buki, njegov sin Uzi, njegov  sin Zerahja, </p> 
 <p><a name="an_6:37">6:37</a> njegov sin Merajot, njegov sin Amarja, njegov  sin Ahitub, </p> 
 <p><a name="an_6:38">6:38</a> njegov sin Sadok, njegov sin Ahimaas.</p> 
 <p><a name="an_6:39">6:39</a> Ovo su im boravišta po naseljima u njihovu području: Aronovim sinovima od Kehatove obitelji - jer na njih je pao  ždrijeb - </p> 
 <p><a name="an_6:40">6:40</a> dali su Hebron u judejskoj zemlji s pašnjacima  oko njega. </p> 
 <p><a name="an_6:41">6:41</a> Gradsko polje i njegova sela dali su Jefuneovu  sinu Kalebu. </p> 
 <p><a name="an_6:42">6:42</a> Dali su, dakle, Aronovim sinovima gradove-utočišta  Hebron i Libnu s pašnjacima, Jatir i Eštemou s pašnjacima, </p> 
 <p><a name="an_6:43">6:43</a> Hilez  s pašnjacima, Debir s pašnjacima, </p> 
 <p><a name="an_6:44">6:44</a> Ašan s pašnjacima i Bet  Šemeš s pašnjacima. </p> 
 <p><a name="an_6:45">6:45</a> Od Benjaminova plemena: Gebu s pašnjacima, Alemet s pašnjacima i Anatot s pašnjacima; dakle trinaest gradova  po njihovim rodovima.</p> 
 <p><a name="an_6:46">6:46</a> Ostalim Kehatovim sinovima prema plemenskim rodovima  pripalo je ždrijebom deset gradova od polovine Manašeova plemena. </p> 
 <p><a name="an_6:47">6:47</a> Geršomovim sinovima po njihovim rodovima pripalo je od Jisakarova  plemena, od Ašerova plemena, od Naftalijeva plemena i od Manašeova  plemena u Bašanu trinaest gradova. </p> 
 <p><a name="an_6:48">6:48</a> Merarijevim sinovima po  njihovim rodovima pripalo je ždrijebom od Rubenova plemena, od  Gadova plemena i od Zebulunova plemena dvanaest gradova. </p> 
 <p><a name="an_6:49">6:49</a> Tako  su Izraelovi sinovi dali levitima te gradove s pašnjacima.</p> 
 <p><a name="an_6:50">6:50</a> Dali su ždrijebom od plemena Judinih sinova, od plemena  Šimunovih sinova i od plemena Benjaminovih sinova te gradove  koje su spomenuli poimence.</p> 
 <p><a name="an_6:51">6:51</a> Onima koji su bili od rodova Kehatovih sinova te dobili  ždrijebom gradove od Efrajimova plemena </p> 
 <p><a name="an_6:52">6:52</a> dali su kao gradove-utočišta  Šekem s pašnjacima u Efrajimovoj gori i Gezer s pašnjacima, </p> 
 <p><a name="an_6:53">6:53</a> Jokmeam  s pašnjacima, Bet Horon s pašnjacima, </p> 
 <p><a name="an_6:54">6:54</a> Ajalon s pašnjacima  i Gat-Rimon s pašnjacima. </p> 
 <p><a name="an_6:55">6:55</a> Od polovine Manašeova plemena dali  su rodovima ostalih Kehatovih sinova: Aner s pašnjacima i Bileam  s pašnjacima.</p> 
 <p><a name="an_6:56">6:56</a> Geršomovim sinovima dali su od rodova polovine Manašeova  plemena Golan u Bašanu s pašnjacima i Aštarot s pašnjacima. </p> 
 <p><a name="an_6:57">6:57</a> Od  Jisakarova plemena Kedeš s pašnjacima, Dobrat s pašnjacima, </p> 
 <p><a name="an_6:58">6:58</a> Ramot  s pašnjacima i Anem s pašnjacima. </p> 
 <p><a name="an_6:59">6:59</a> Od Ašerova plemena Mašal  s pašnjacima, Abdon s pašnjacima, </p> 
 <p><a name="an_6:60">6:60</a> Hukok s pašnjacima i Rehob  s pašnjacima. </p> 
 <p><a name="an_6:61">6:61</a> Od Naftalijeva plemena Kedeš u Galileji s pašnjacima, Hamon s pašnjacima i Kirjatajim s pašnjacima.</p> 
 <p><a name="an_6:62">6:62</a> Ostalim Merarijevim sinovima dali su od Zebulunova plemena  Rimon s pašnjacima i Tabor s pašnjacima. </p> 
 <p><a name="an_6:63">6:63</a> S onu stranu Jordana, prema Jerihonu, na istočnoj strani Jordana, dali su im od Rubenova  plemena Beser u pustinji s pašnjacima, Jahsu s pašnjacima, </p> 
 <p><a name="an_6:64">6:64</a> Kedemot  s pašnjacima i Mefaat s pašnjacima. </p> 
 <p><a name="an_6:65">6:65</a> Od Gadova plemena Ramot  u Gileadu s pašnjacima, Mahanajim s pašnjacima, </p> 
 <p><a name="an_6:66">6:66</a> Hešbon s  pašnjacima i Jazer s pašnjacima.</p> 
 <p><a name="an_7:1">7:1</a> Jisakarovi su sinovi bili Tola i Fua, Jašub i Šimron, njih  četvorica. </p> 
 <p><a name="an_7:2">7:2</a> Tolini sinovi: Uzi, Refaja, Jeriel, Jahmaj, Jibsam i Samuel, glavari obitelji od Tole, hrabri junaci svrstani po srodstvu;  bilo ih je na broju za Davidova vremena dvadeset i dvije tisuće  i šest stotina.</p> 
 <p><a name="an_7:3">7:3</a> Uzijevi sinovi: Jizrahja; Jizrahjini sinovi: Mihael, Obadja, Joel i Jišija, u svemu pet glavara. </p> 
 <p><a name="an_7:4">7:4</a> S njima je po obiteljima  srodnih bilo u vojnim četama za rat trideset i šest tisuća ljudi, jer su imali mnogo žena i sinova. </p> 
 <p><a name="an_7:5">7:5</a> Njihove braće po svim Jisakarovim  rodovima, hrabrih junaka, bilo je svega osamdeset i sedam tisuća  i svi su bili popisani u plemenskim rodovnicima.</p> 
 <p><a name="an_7:6">7:6</a> Benjaminovi sinovi: Bela, Beker i Jediael, njih trojica.</p> 
 <p><a name="an_7:7">7:7</a> Belini sinovi: Esbon, Uzi, Uziel, Jerimot i Iri, pet obiteljskih  glavara, hrabrih junaka; u plemenskom popisu bilo je zapisanih  dvadeset dvije tisuće i trideset četiri.</p> 
 <p><a name="an_7:8">7:8</a> Bekerovi sinovi: Zimra, Joaš, Eliezer, Elijoenaj, Omri, Jerimot, Abija, Anatot i Alamet, svi Bekerovi sinovi. </p> 
 <p><a name="an_7:9">7:9</a> U plemenskom  popisu po koljenima, po obiteljskim glavarima, hrabrih junaka, bilo je zapisano dvadeset tisuća i dvije stotine.</p> 
 <p><a name="an_7:10">7:10</a> Jediaelovi sinovi: Bilhan, Bilhanovi sinovi: Jeuš, Benjamin, Ahud, Kenaana, Zetan, Taršiš i Ahišahar.</p> 
 <p><a name="an_7:11">7:11</a> Svih Jediaelovih sinova po obiteljskim glavarima, hrabrih  junaka, bilo je sedamnaest tisuća i dvije stotine, sve za rat  sposobnih. </p> 
 <p><a name="an_7:12">7:12</a> Šupim i Hupim. Sinovi Irovi: Hušim; njegov sin Aher.</p> 
 <p><a name="an_7:13">7:13</a> Naftalijevi sinovi: Jahasiel, Guni, Jeser i Šalum. Bilhini  sinovi. </p> 
 <p><a name="an_7:14">7:14</a> Manašeovi sinovi: Asriel, koga je rodila Manašeova inoča  Aramejka; ona je rodila i Makira, Gileadova oca. </p> 
 <p><a name="an_7:15">7:15</a> Makir je  oženio Hupima i Šupima; sestra mu se zvala Maaka; ime drugome  bilo je Selofhad, a Selofhad je imao kćeri.</p> 
 <p><a name="an_7:16">7:16</a> Makirova žena Maaka rodila je sina, komu je nadjela ime  Pereš. Bratu mu je dala ime Šareš, a njegovi su sinovi bili Ulam  i Rakem.</p> 
 <p><a name="an_7:17">7:17</a> Ulamovi sinovi: Bedan. To su sinovi Gileada, sina Makira, Manašeova sina.</p> 
 <p><a name="an_7:18">7:18</a> Njegova sestra Hamoleketa rodila je Išhoda, Abiezera  i Mahlu.</p> 
 <p><a name="an_7:19">7:19</a> Šemidini su sinovi bili: Ahjan, Šekem, Likhi i Aniam.</p> 
 <p><a name="an_7:20">7:20</a> Efrajimovi sinovi: Šutelah, njegov sin Bered, njegov  sin Tahat, njegov sin Elada, njegov sin Tahat, </p> 
 <p><a name="an_7:21">7:21</a> njegov sin  Zabad, njegov sin Šutelah, Ezer i Elad. Njih su ubili gatski građani, rođeni u zemlji, jer su sišli  da im otmu stoku. </p> 
 <p><a name="an_7:22">7:22</a> Zato je njihov otac Efrajim tugovao dugo  vremena, a braća su mu odlazila da ga tješe. </p> 
 <p><a name="an_7:23">7:23</a> Onda je ušao  k svojoj ženi i ona je zatrudnjela i rodila sina, a on mu nadjenu  ime Berija, jer se nesreća dogodila u njegovoj kući. </p> 
 <p><a name="an_7:24">7:24</a> Kći  mu je bila Šeera, koja je sagradila Donji i Gornji Bet Horon  i Uzen Šeeru.</p> 
 <p><a name="an_7:25">7:25</a> Sin mu je bio Refah i Rešef, njegov sin Telah, njegov  sin Tahan, </p> 
 <p><a name="an_7:26">7:26</a> njegov sin Ladan, njegov sin Amihud, njegov sin  Elišama, </p> 
 <p><a name="an_7:27">7:27</a> njegov sin Nun, njegov sin Jošua.</p> 
 <p><a name="an_7:28">7:28</a> Njihov posjed i njihova naselja bili su Betel i njegova  sela, s istoka Naaran, sa zapada Gazer i njegova sela, Šekem  i njegova sela do Gaze s njezinim selima. </p> 
 <p><a name="an_7:29">7:29</a> U rukama Manašeovih  sinova bio je Bet Šean sa svojim selima, Tanak sa svojim selima, Megido sa svojim selima, Dor sa svojim selima. U njima su živjeli  sinovi Izraelova sina Josipa.</p> 
 <p><a name="an_7:30">7:30</a> Ašerovi su sinovi bili: Jimna, Jišva, Jišvi i Berija, i njihova sestra Seraha.</p> 
 <p><a name="an_7:31">7:31</a> Berijini sinovi: Heber i Malkiel; on je bio Birzajitov  otac. </p> 
 <p><a name="an_7:32">7:32</a> Heber postade otac Jafletu, Šomeru, Hotamu i njihovoj  sestri Šui.</p> 
 <p><a name="an_7:33">7:33</a> Jafletovi su sinovi bili: Pasak, Bimhal i Ašvat; to su  bili Jafletovi sinovi.</p> 
 <p><a name="an_7:34">7:34</a> A sinovi njegova brata Šomera: Rohga, Huba i Aram.</p> 
 <p><a name="an_7:35">7:35</a> Sinovi njegova brata Helema: Sofah, Jimna, Šeleš i Amal. </p> 
 <p><a name="an_7:36">7:36</a> Sofahovi sinovi: Suah, Harnefer, Šual, Beri, Jimra, </p> 
 <p><a name="an_7:37">7:37</a> Beser, Hod, Šama, Šilša, Jitran i Bera. </p> 
 <p><a name="an_7:38">7:38</a> Jeterovi sinovi: Jefune, Fispa i Ara. </p> 
 <p><a name="an_7:39">7:39</a> Ulini sinovi: Arah, Haniel i Risja.</p> 
 <p><a name="an_7:40">7:40</a> Svi su oni bili Ašerovi sinovi, obiteljski glavari, probrani  hrabri junaci, glavari među knezovima; kad su bili popisani,  bilo ih je dvadeset i šest tisuća ljudi u bojnim četama.</p> 
 <p><a name="an_8:1">8:1</a> Benjamin rodi prvenca Belu, drugog Ašbela, trećeg Ahraba, </p> 
 <p><a name="an_8:2">8:2</a> četvrtog  Nohu i petog Rafu. </p> 
 <p><a name="an_8:3">8:3</a> Belini su sinovi bili: Adar, Gera, Ehudov  otac, </p> 
 <p><a name="an_8:4">8:4</a> Abišua, Naaman, Ahoah, </p> 
 <p><a name="an_8:5">8:5</a> Gera, Šefufan i Huram.</p> 
 <p><a name="an_8:6">8:6</a> Oni su bili Ehudovi sinovi i bili su obiteljski glavari  onima koji su živjeli u Gebi, odakle su ih odveli u sužanjstvo  u Manahat; </p> 
 <p><a name="an_8:7">8:7</a> Naaman, Ahija i Gera; on ih je vodio u sužanjstvo  i rodio Uzu i Ahihuda.</p> 
 <p><a name="an_8:8">8:8</a> Šaharajim, pošto je otpustio žene Hušimu i Baru, dobio  je sinove u Moapskom polju: </p> 
 <p><a name="an_8:9">8:9</a> sa svojom ženom Hodešom imao je  sinove Jobaba, Sibju, Mešu, Malkama, </p> 
 <p><a name="an_8:10">8:10</a> Jeusa, Sakju i Mirmu;  to su bili njegovi sinovi, obiteljski glavari.</p> 
 <p><a name="an_8:11">8:11</a> S Hušimom je rodio Abituba i Elpaala. </p> 
 <p><a name="an_8:12">8:12</a> Elpaalovi su  sinovi bili: Eber, Mišam i Šamed; on je sagradio Ono i Lod s  njihovim selima.</p> 
 <p><a name="an_8:13">8:13</a> Zatim Berija i Šema. Oni su bili obiteljski glavari onima  koji su živjeli u Ajalonu i istjerali su gatske stanovnike.</p> 
 <p><a name="an_8:14">8:14</a> Njegov brat: Šešak. Jeremot, </p> 
 <p><a name="an_8:15">8:15</a> Zabadja, Arad i Eder, </p> 
 <p><a name="an_8:16">8:16</a> Mihael, Jišpa i Joha  bili su Berijini sinovi.</p> 
 <p><a name="an_8:17">8:17</a> Zebadja, Mešulam, Hizki, Haber, </p> 
 <p><a name="an_8:18">8:18</a> Jišmeraj, Jizlia  i Jobab bili su Elpaalovi sinovi.</p> 
 <p><a name="an_8:19">8:19</a> Jakim, Zikri, Zabdi, </p> 
 <p><a name="an_8:20">8:20</a> Elijoenaj, Siltaj, Eliel, </p> 
 <p><a name="an_8:21">8:21</a> Adaja, Beraja i Šimrat bili su Šimijevi sinovi.</p> 
 <p><a name="an_8:22">8:22</a> Jišpan, Eber, Eliel, </p> 
 <p><a name="an_8:23">8:23</a> Abdon, Zikri, Hanan, </p> 
 <p><a name="an_8:24">8:24</a> Hananija, Elam, Antotija, </p> 
 <p><a name="an_8:25">8:25</a> Jifdeja, Fenuel bili su Šešakovi sinovi.</p> 
 <p><a name="an_8:26">8:26</a> Šamšeraj, Šeharja, Atalija, </p> 
 <p><a name="an_8:27">8:27</a> Jaarešja, Elija i Zikri  bili su Jerohamovi sinovi.</p> 
 <p><a name="an_8:28">8:28</a> To su bili glavari obitelji svrstanih po koljenima. Živjeli  su u Jeruzalemu.</p> 
 <p><a name="an_8:29">8:29</a> U Gibeonu su živjeli: praotac Gibeon, čija se žena zvala  Maaka. </p> 
 <p><a name="an_8:30">8:30</a> Njegov je sin prvenac bio Abdon, pa Sur, Kiš, Baal, Nadab, </p> 
 <p><a name="an_8:31">8:31</a> Gedor, Ahjo, Zaker, </p> 
 <p><a name="an_8:32">8:32</a> i Miklot, koji je rodio Šimu;  pa su i oni živjeli kod svoje braće u Jeruzalemu, sa svojom braćom.</p> 
 <p><a name="an_8:33">8:33</a> Ner rodi Kiša, a Kiš rodi Šaula, Šaul rodi Jonatana,  Malki-Šua, Abinadaba, Ešbaala, </p> 
 <p><a name="an_8:34">8:34</a> Jonatanov je sin bio Merib  Baal; Merib Baal rodi Miku. </p> 
 <p><a name="an_8:35">8:35</a> Mikini su sinovi bili: Piton, Melek, Tarea i Ahaz. </p> 
 <p><a name="an_8:36">8:36</a> Ahaz rodi Joadu; Joada rodi Alemeta, Azmaveta i Zimrija; Zimri rodi Mosu. </p> 
 <p><a name="an_8:37">8:37</a> Mosa rodi Biniju, čiji  je sin bio Rafa, a njegov sin Elasa, njegov sin Asel. </p> 
 <p><a name="an_8:38">8:38</a> Asel  je imao šest sinova, kojima su imena: Azrikam, njegov prvenac, Bokru, Jišmael, Šearja, Obadja i Hanan; svi su oni bili Aselovi  sinovi. </p> 
 <p><a name="an_8:39">8:39</a> Sinovi njegova brata Ešeka bili su: Ulam, prvenac mu, drugi Jehuš, treći Elifelet. </p> 
 <p><a name="an_8:40">8:40</a> Ulamovi su sinovi bili hrabri  junaci koji su zapinjali luk i imali mnogo sinova i unuka, sto  pedeset.  Svi su oni bili od Benjaminovih sinova.</p> 
 <p><a name="an_9:1">9:1</a> Svi su Izraelci bili upisani u plemenskim rodovnicima, a zapisani  su i u Knjizi izraelskih kraljeva. A Judejci su zbog nevjere  bili odvedeni u sužanjstvo u Babilon. </p> 
 <p><a name="an_9:2">9:2</a> Prvi su stanovnici na  svojem posjedu i u svojim gradovima bili Izraelci, svećenici, leviti i netinci. </p> 
 <p><a name="an_9:3">9:3</a> U Jeruzalemu su živjeli ljudi od Judinih  sinova, od Benjaminovih sinova, od Efrajimovih i Manašeovih sinova, i to:</p> 
 <p><a name="an_9:4">9:4</a> Utaj, sin Amihuda, sina Omrija, sina Imrija, sina Banija, od sinova Judina sina Peresa. </p> 
 <p><a name="an_9:5">9:5</a> Od Šilonaca: Asaja, prvenac, sa svojim sinovima. </p> 
 <p><a name="an_9:6">9:6</a> Od Zarehovih sinova: Jeuel i njegova  braća, šest stotina i devedeset.</p> 
 <p><a name="an_9:7">9:7</a> Od Benjaminovih sinova Salu, sin Mešulama, sina Hodavje, Hasenuina sina; </p> 
 <p><a name="an_9:8">9:8</a> Ibneja, Jerohamov sin, i Ela, sin Uzije,  Mokrijeva sina, i Mešulam, sin Šefatje, sina Reuela, Ibnijina  sina. </p> 
 <p><a name="an_9:9">9:9</a> Imali su po svojim rodovima devet stotina pedeset i  šestero braće. Svi su oni bili glavari, svaki svoga roda.</p> 
 <p><a name="an_9:10">9:10</a> Od svećenika: Jedaja, Jojarib i Jakin, </p> 
 <p><a name="an_9:11">9:11</a> Azarja, sin  Hilkije, sina Mešulama, sina Sadoka, sina Merajota, Ahitubova  sina, predstojnik Doma Božjeg. </p> 
 <p><a name="an_9:12">9:12</a> Adaja, sin Jerohama, sina  Pašhura, Malkijina sina, Masaj, sin Adiela, sina Jahzere, sina  Mešulama, sina Mešilemita, Imerova sina. </p> 
 <p><a name="an_9:13">9:13</a> Njihove braće, glava  obitelji, boraca što su obavljali službu u Domu Božjem, bilo  je tisuću sedam stotina i šezdeset.</p> 
 <p><a name="an_9:14">9:14</a> Od levita Šemaja, sin Hašuba, sin Azrikama, Hašabjina  sina, između Merarijevih sinova; </p> 
 <p><a name="an_9:15">9:15</a> Bakbakar, Hereš, Galal i  Matanija, sin Mike, sina Zikrija, Asafova sina; </p> 
 <p><a name="an_9:16">9:16</a> Obadja, sin  Šemaje, sina Galala, Jedutunova sina, i Berekja, sin Ase, Elkanina  sina, koji je živio u Netofatskim selima.</p> 
 <p><a name="an_9:17">9:17</a> Vratari: Šalum, Akub, Talmon i Ahiman, i njihova braća;  Šalum je bio poglavar, </p> 
 <p><a name="an_9:18">9:18</a> i dosad je bio na kraljevskim vratima  prema istoku. Oni su bili vratari po četama levita. </p> 
 <p><a name="an_9:19">9:19</a> Šalum, sin Korea, sina Abjasafa, Korahova sina, sa svojom braćom Korahovcima  iz njihove obitelji, bili su odgovorni za bogoslužje; oni su  čuvali pragove Šatora, dok su njihovi oci čuvali ulaz u Jahvin  tabor. </p> 
 <p><a name="an_9:20">9:20</a> Eleazarov sin Pinhas bio je predstojnik nad njima  nekada (Jahve bio s njim!). </p> 
 <p><a name="an_9:21">9:21</a> Mešelemjin sin Zaharija bio je  vratar na vratima Šatora sastanka. </p> 
 <p><a name="an_9:22">9:22</a> Svih izabranih vratara  pragova bilo je dvjesta i dvanaest. Bili su upisani u rodovnike  u svojim selima. Postavili su ih u službu David i vidjelac Samuel  zbog njihove vjernosti. </p> 
 <p><a name="an_9:23">9:23</a> Oni i njihovi sinovi čuvali su stražu  na vratima Doma Jahvina, Doma Šatora. </p> 
 <p><a name="an_9:24">9:24</a> Vratari su stajali  na četiri strane: na istoku, na zapadu, na sjeveru i na jugu. </p> 
 <p><a name="an_9:25">9:25</a> Njihova braća po selima dolazila su od vremena do vremena  da im se pridruže po sedam dana. </p> 
 <p><a name="an_9:26">9:26</a> Samo su četiri vratarska  predstojnika bila neprestano u službi. Bili su leviti, postavljeni  nad sobama i nad riznicama Božjega Doma. </p> 
 <p><a name="an_9:27">9:27</a> Noćivali su oko  Božjega Doma jer im je bila dužnost da stražare i da otključavaju  svako jutro.</p> 
 <p><a name="an_9:28">9:28</a> Neki su od njih bili odgovorni za bogoslužno posuđe.  Prebrojavali su ga kad bi ga unosili i kad bi ga iznosili. </p> 
 <p><a name="an_9:29">9:29</a> Neki  su se od njih brinuli za pokućstvo, sve posvećene stvari, fino  brašno, vino, ulje, tamjan i miomirise; </p> 
 <p><a name="an_9:30">9:30</a> a neki od svećeničkih  sinova miješali su pomast od miomirisa.</p> 
 <p><a name="an_9:31">9:31</a> Matitja, jedan od levita, prvenac Šaluma Korahovca, brinuo  se za stvari koje se peku na tavi. </p> 
 <p><a name="an_9:32">9:32</a> Neki od Kehatovaca, njihove  braće, bili su odgovorni za kruhove što se postavljaju svake  subote. </p> 
 <p><a name="an_9:33">9:33</a> Oni su bili i pjevači, glavari levitskih obitelji. Kad  su bili slobodni, živjeli su u hramskih sobama, jer su dan i  noć bili na dužnosti.</p> 
 <p><a name="an_9:34">9:34</a> To su bili glavari levitskih obitelji prema svom srodstvu.  Ti su poglavari živjeli u Jeruzalemu.</p> 
 <p><a name="an_9:35">9:35</a> U Gibeonu su živjeli: Gibeonov otac Jeiel, čijoj je ženi  bilo ime Maaka. </p> 
 <p><a name="an_9:36">9:36</a> Sin mu je prvenac bio Abdon, pa Sur, Kiš, Baal, Ner, Nadab, </p> 
 <p><a name="an_9:37">9:37</a> Gedor, Ahjo, Zaharija i Miklot. </p> 
 <p><a name="an_9:38">9:38</a> Miklot  rodi Šimeama. I oni su živjeli u Jeruzalemu, naprama svojoj braći.</p> 
 <p><a name="an_9:39">9:39</a> Ner rodi Kiša; a Kiš rodi Šaula; Šaul rodi Jonatana,  Malki-Šuu, Abinadaba i Ešbaala. </p> 
 <p><a name="an_9:40">9:40</a> Jonatanov je sin bio Merib  Baal. Merib Baal rodi Miku. </p> 
 <p><a name="an_9:41">9:41</a> Mikini su sinovi bili: Piton, Melek, Tahrea i Ahaz. </p> 
 <p><a name="an_9:42">9:42</a> Ahaz rodi Jaru; Jara rodi Alemeta, Azmaveta i Zimrija; Zimri rodi Mosu. </p> 
 <p><a name="an_9:43">9:43</a> Mosa rodi Binu; njegov  je sin bio Rafaja, njegov sin Elasa, njegov sin Asel. </p> 
 <p><a name="an_9:44">9:44</a> Asel  je imao šest sinova, kojima su imena: Azrikam, Bokru, Jišmael, Šearja, Obadja i Hanan; to su Aselovi sinovi.</p> 
 <p><a name="an_10:1">10:1</a> Filistejci su zavojštili na Izraelce. Izraelci su pobjegli  pred njima i padali pobijeni po gori Gilboi. </p> 
 <p><a name="an_10:2">10:2</a> Filistejci stisnuše  Šaula i njegove sinove i pogubiše Šaulove sinove Jonatana, Abinadaba  i Malki-Šuu. </p> 
 <p><a name="an_10:3">10:3</a> Boj je postao žešći oko Šaula. Iznenadiše ga  strijelci s lukovima i on pade ranjen od strijelaca. </p> 
 <p><a name="an_10:4">10:4</a> Tada  Šaul reče svome štitonoši: "Izvuci svoj mač i probodi me da ne  dođu ti neobrezanci i ne narugaju mi se." Ali se njegov štitonoša  prestravi i ne htjede toga učiniti. Zato Šaul uze mač i baci  se na nj. </p> 
 <p><a name="an_10:5">10:5</a> Kad je štitonoša vidio da je Šaul umro, baci se  i on na svoj mač i umrije s njim. </p> 
 <p><a name="an_10:6">10:6</a> Tako onog dana pogiboše  zajedno Šaul, njegova tri sina i sav njegov dom. </p> 
 <p><a name="an_10:7">10:7</a> Kad su svi  Izraelci koji su bili u dolini vidjeli da su sinovi Izraelovi  pobjegli i da je poginuo Šaul sa sinovima, ostavili su svoje  gradove i razbježali se. Filistejci dođoše i nastaniše se u njima.</p> 
 <p><a name="an_10:8">10:8</a> Kad su sutradan došli Filistejci da oplijene pobijene, našli su Šaula s njegovim sinovima gdje leže mrtvi na gori Gilboi. </p> 
 <p><a name="an_10:9">10:9</a> Svukavši ga, uzeše mu glavu i oružje te poslaše po filistejskoj  zemlji unaokolo javljajući veselu vijest svojim idolima i narodu. </p> 
 <p><a name="an_10:10">10:10</a> Potom su oružje metnuli u hram svoga boga, a lubanju mu izložili  u Dagonovu hramu.</p> 
 <p><a name="an_10:11">10:11</a> Kad su čuli svi Jabeš-Gileađani što su Filistejci učinili  od Šaula, </p> 
 <p><a name="an_10:12">10:12</a> ustali su svi hrabri ljudi i uzeli Šaulovo mrtvo  tijelo i tjelesa njegovih sinova i, donijevši ih u Jabeš, pokopali  su njihove kosti pod tamarisom u Jabešu; i postiše sedam dana.</p> 
 <p><a name="an_10:13">10:13</a> Tako je poginuo Šaul za svoju nevjeru kojom se iznevjerio  Jahvi: nije držao Jahvine zapovijedi i povrh toga je pitao za  savjet bajačicu, </p> 
 <p><a name="an_10:14">10:14</a> a nije pitao Jahvu; zato ga je ubio i prenio  kraljevstvo na Jišajeva sina Davida.</p> 
 <p><a name="an_11:1">11:1</a> Tada se sabraše svi Izraelci k Davidu u Hebron i rekoše: "Evo, mi smo od tvoje kosti i tvojeg mesa. </p> 
 <p><a name="an_11:2">11:2</a> Još prije, dok je Šaul  bio kralj, ti si upravljao svim pokretima Izraela; Jahve, tvoj  Bog, rekao ti je: 'Ti ćeš pasti moj izraelski narod i ti ćeš  biti knez nad mojim narodom Izraelom.'" </p> 
 <p><a name="an_11:3">11:3</a> Tako dođoše sve izraelske  starješine kralju u Hebron, a kralj David s njima sklopi savez  u Hebronu pred Jahvom i pomazaše Davida za kralja nad Izraelom, kako bijaše Jahve rekao Samuelu.</p> 
 <p><a name="an_11:4">11:4</a> Onda je otišao David sa svim Izraelom na Jeruzalem, a  to je Jebus, jer su ondje bili Jebusejci i živjeli su u onoj  zemlji. </p> 
 <p><a name="an_11:5">11:5</a> Ali su Jebusejci poručili Davidu: "Nećeš ući ovamo!"  Ipak David osvoji Sionsku tvrđavu, to jest Davidov grad. </p> 
 <p><a name="an_11:6">11:6</a> Jer  je David rekao: "Tko prvi porazi Jebusejce, bit će vrhovni vojvoda  i knez." Prvi se popeo Sarvijin sin Joab i postao vojvoda. </p> 
 <p><a name="an_11:7">11:7</a> Tada  se David nastanio u toj tvrđavi; zato su je prozvali Davidovim  gradom. </p> 
 <p><a name="an_11:8">11:8</a> Sazidao je tada grad unaokolo, od Milona do ograde, a Joab je obnovio ostali dio grada. </p> 
 <p><a name="an_11:9">11:9</a> David je postajao sve  silniji, jer je Jahve nad vojskama bio s njim.</p> 
 <p><a name="an_11:10">11:10</a> Evo vojvoda Davidovim junacima koji su junački radili  uza nj za njegovo kraljevstvo sa svim Izraelom da ga po Jahvinoj  riječi zakralje nad Izraelom. </p> 
 <p><a name="an_11:11">11:11</a> Evo popisa Davidovih junaka:  Hakmonijev sin Jašobam, glavar nad tridesetoricom; on je mahnuo  svojim kopljem na tri stotine i pobio ih odjednom. </p> 
 <p><a name="an_11:12">11:12</a> Za njim  Dodonov sin Eleazar, Ahošanin, jedan između tri junaka. </p> 
 <p><a name="an_11:13">11:13</a> On  je bio s Davidom u Pas Damimu, kad su se Filistejci skupili na  boj, a ondje je bilo polje puno ječma; kad je narod počeo bježati  ispred Filistejaca, </p> 
 <p><a name="an_11:14">11:14</a> oni su stali usred toga polja i obranili  ga pobivši Filistejce. Tako im Jahve dade veliku pobjedu.</p> 
 <p><a name="an_11:15">11:15</a> Trojica su između tridesetorice jednom sišla do hridi  k Davidu u Adulamsku pećinu kad su filistejske čete stajale u  taboru u Refaimskoj dolini. </p> 
 <p><a name="an_11:16">11:16</a> David je tada bio u svojoj kuli, a filistejska je posada tada bila u Betlehemu. </p> 
 <p><a name="an_11:17">11:17</a> David uzdahnu:  "O kad bi me tko napojio vodom iz betlehemskoga studenca što  je kod vrata!" </p> 
 <p><a name="an_11:18">11:18</a> Tada ta trojica prodriješe kroz filistejski  tabor i, zahvativši vode iz betlehemskoga studenca što je kod  vrata, donesoše je i dadoše Davidu. Ali je David ne htjede piti  nego je proli kao ljevanicu Jahvi </p> 
 <p><a name="an_11:19">11:19</a> govoreći: "Ne dao mi moj  Bog da to učinim! Zar da pijem krv ovih ljudi? TÓa izlažući život  pogibli donijeli su vode." I nije htio piti. To su, eto, učinila  ta tri junaka.</p> 
 <p><a name="an_11:20">11:20</a> Abišaj, Joabov brat, bio je vojvoda nad tridesetoricom;  on je vitlao kopljem na tri stotine, pobio ih i proslavio se  među tridesetoricom. </p> 
 <p><a name="an_11:21">11:21</a> Bio je među trojicom ugledniji od druge  dvojice i bio im vojvoda, ali prve trojice nije dostigao.</p> 
 <p><a name="an_11:22">11:22</a> Jojadin sin Benaja, junak iz Kabseela, bogat junačkim  djelima, ubio je dva sina Ariela iz Moaba; on je jednoga snježnog  dana sišao i ubio lava usred jame. </p> 
 <p><a name="an_11:23">11:23</a> Ubio je i nekog Egipćanina, čovjeka od pet lakata. Egipćanin je imao u ruci koplje kao tkalačko  vratilo, a on je izišao preda nj sa štapom i, istrgavši Egipćaninu  koplje iz ruke, ubio ga njegovim kopljem. </p> 
 <p><a name="an_11:24">11:24</a> To je učinio Jojadin  sin Benaja i proslavio se imenom među ona tri junaka. </p> 
 <p><a name="an_11:25">11:25</a> Bio  je najznamenitiji među tridesetoricom, ali one prve trojice nije  dostigao. David ga postavi za zapovjednika svoje tjelesne straže.</p> 
 <p><a name="an_11:26">11:26</a> Hrabri su junaci bili: Joabov brat Asahel, Dodonov sin  Elhanan iz Betlehema, </p> 
 <p><a name="an_11:27">11:27</a> Haroranin Šamot, Pelonjanin Heles; </p> 
 <p><a name="an_11:28">11:28</a> Akešov sin Ira, Tekoanin, Abiezer Anatoćanin; </p> 
 <p><a name="an_11:29">11:29</a> Sibkaj  Hušaćanin, Ilaj Ahošanin; </p> 
 <p><a name="an_11:30">11:30</a> Mahraj Netofaćanin, Baanin sin  Heled, Netofaćanin; </p> 
 <p><a name="an_11:31">11:31</a> Ribajev sin Itaj iz Gibeata sinova Benjaminovih, Benaja Piratonjanin; </p> 
 <p><a name="an_11:32">11:32</a> Huraj iz Gaaških potoka, Abiel Arbaćanin; </p> 
 <p><a name="an_11:33">11:33</a> Azmavet Bahurimljanin, Eljahba Šaalbonjanin. </p> 
 <p><a name="an_11:34">11:34</a> Sinovi Hašema  Gizonjanina: Sagejin sin Jonatan, Hararanin; </p> 
 <p><a name="an_11:35">11:35</a> Sakarov sin  Ahiam, Hararanin, Urov sin Elipal; </p> 
 <p><a name="an_11:36">11:36</a> Hefer Mekeranin, Ahija  Pelonjanin; </p> 
 <p><a name="an_11:37">11:37</a> Hesro Karmelac, Ezbajev sin Naaraj; </p> 
 <p><a name="an_11:38">11:38</a> Natanov  brat Joel, Hagrijev sin Mibhar; </p> 
 <p><a name="an_11:39">11:39</a> Amonac Selek, Beroćanin Nahraj, štitonoša Sarvijina sina Joaba; </p> 
 <p><a name="an_11:40">11:40</a> Ira Jitranin, Gareb Jitranin; </p> 
 <p><a name="an_11:41">11:41</a> Urija Hetit, Ahlajev sin Zabad; </p> 
 <p><a name="an_11:42">11:42</a> Šizin sin Adina, Rubenovac, vojvoda Rubenova plemena, i s njime tridesetorica. </p> 
 <p><a name="an_11:43">11:43</a> Maakin  sin Hanan i Jošafat Mitnjanin. </p> 
 <p><a name="an_11:44">11:44</a> Uzija Aštaroćanin, Šama i  Jeiel, sinovi Aroerca Hotama; </p> 
 <p><a name="an_11:45">11:45</a> Šimrijev sin Jediael i njegov  brat Joha Tišanin. </p> 
 <p><a name="an_11:46">11:46</a> Mahavac Eliel i Elnaamovi sinovi Jeribaj  i Jošavja i Moabac Jitma; </p> 
 <p><a name="an_11:47">11:47</a> Eliel i Obed i Mesobajanin Jaasiel.</p> 
 <p><a name="an_12:1">12:1</a> Evo onih što dođoše k Davidu u Siklag dok se još uklanjao  od Kiševa sina Šaula i bili su mu među junacima pomagači u boju; </p> 
 <p><a name="an_12:2">12:2</a> umjeli su rukovati lukom i desnicom i ljevicom i znali se  služiti kamenjem i strijelama. Između Šaulove braće, Benjaminovaca: </p> 
 <p><a name="an_12:3">12:3</a> vojvoda Ahiezer i  Joaš, sinovi Gibeanca Šemaje, pa Jeziel i Pelet, Azmavetovi sinovi, i Beraka i Jehu Anatoćanin; </p> 
 <p><a name="an_12:4">12:4</a> Gibeonac Išmaja, junak među tridesetoricom  i nad tridesetoricom, </p> 
 <p><a name="an_12:5">12:5</a> Jeremija, Jahaziel, Johanan i Jozabad  Gederoćanin; </p> 
 <p><a name="an_12:6">12:6</a> Eluzaj, Jerimot, Bealja, Šemarja i Šefatja Harufejac; </p> 
 <p><a name="an_12:7">12:7</a> Elkana, Jišija, Azarel, Joezer i Jašobam Korhinjani, </p> 
 <p><a name="an_12:8">12:8</a> Joel  i Zebadja, sinovi Jerohama Gedorca.</p> 
 <p><a name="an_12:9">12:9</a> Neki su Gadovci prešli k Davidu u tvrđavu u pustinju,  hrabri junaci, ratnici vješti boju, naoružani štitom i kopljem;  lica im bijahu kao lavovska, a brzi bijahu kao gazele po gorama: </p> 
 <p><a name="an_12:10">12:10</a> vojvoda Ezer, drugi Obadja, treći Eliab; </p> 
 <p><a name="an_12:11">12:11</a> četvrti Mišmana, peti Jeremija, </p> 
 <p><a name="an_12:12">12:12</a> šesti Ataj, sedmi Eliel; </p> 
 <p><a name="an_12:13">12:13</a> osmi Johanan, deveti Elzabad, </p> 
 <p><a name="an_12:14">12:14</a> deseti Jeremija, jedanaesti Makbanaj. </p> 
 <p><a name="an_12:15">12:15</a> To  su bile od Gadovih sinova vojne starješine, najmanji nad stotinom, a najveći nad tisućom. </p> 
 <p><a name="an_12:16">12:16</a> To su oni koji su prvoga mjeseca  prešli preko Jordana kad se razlio preko svih svojih obala i  koji su rastjerali sve stanovnike iz dubokih dolina na istok  i na zapad.</p> 
 <p><a name="an_12:17">12:17</a> Došli su i od Benjaminovih i Judinih sinova k Davidu  u tvrđavu. </p> 
 <p><a name="an_12:18">12:18</a> David je izašao pred njih i, progovorivši, rekao  im: "Ako dolazite s mirom k meni da mi pomognete, moje će se  srce ujediniti s vama; ako li ste došli da me izdate mojim neprijateljima, neka Bog naših otaca vidi i neka osudi, jer nema nepravde na  mojim rukama!"</p> 
 <p><a name="an_12:19">12:19</a> Tada duh obuze Amasaja, vojvodu nad tridesetoricom, i  on reče: "Tebi, Davide! S tobom, sine Jišajev, mir! Mir s tobom, mir s onim tko ti pomaže, jer tvoj pomoćnik jest tvoj Bog!" Tako ih je David primio i postavio ih među vojvode nad četama.</p> 
 <p><a name="an_12:20">12:20</a> Od Manašeovih su sinova neki prešli k Davidu kad je išao  s Filistejcima na Šaula u boj, ali im nije pomogao, jer su ga  filistejski knezovi, dobro promislivši, otpustili govoreći: "Mogao  bi prijeći k svome gospodaru Šaulu, a to bi nas stajalo glava." </p> 
 <p><a name="an_12:21">12:21</a> Kad se, dakle, vraćao u Siklag, prešli su k njemu od Manašeova  plemena: Adna, Jozabad, Jedael, Mihael, Jozabad, Elihu i Siltaj, glavari tisućnici u Manašeovu plemenu. </p> 
 <p><a name="an_12:22">12:22</a> Oni su pomagali Davidu  protiv razbojničkih četa jer su svi bili hrabri junaci te su  postali zapovjednici u njegovoj vojsci. </p> 
 <p><a name="an_12:23">12:23</a> Iz dana u dan odista  su dolazili k Davidu da mu pomažu, sve dok njegov tabor ne postade  divovski, kao Božji tabor.</p> 
 <p><a name="an_12:24">12:24</a> Evo broja ljudi naoružanih za rat koji su došli k Davidu  u Hebron da Šaulovo kraljevstvo prenesu na nj po Jahvinoj zapovijedi:</p> 
 <p><a name="an_12:25">12:25</a> Judinih sinova, koji su nosili štit i koplje, šest tisuća  i osam stotina naoružanih za rat.</p> 
 <p><a name="an_12:26">12:26</a> Od Šimunovih sinova, hrabrih junaka za rat, sedam tisuća  i sto. </p> 
 <p><a name="an_12:27">12:27</a> Od Levijevih sinova četiri tisuće i šest stotina.</p> 
 <p><a name="an_12:28">12:28</a> Tako i Jojada, poglavar Aronovim potomcima, i s njim  tri tisuće i sedam stotina; </p> 
 <p><a name="an_12:29">12:29</a> i mladi Sadok, hrabar junak,  i od njegova roda dvadeset i dva kneza. </p> 
 <p><a name="an_12:30">12:30</a> A od Benjaminovih  sinova, Šaulove braće, tri tisuće, jer ih je dotad najveći dio  još ostao vjeran Šaulovoj kući.</p> 
 <p><a name="an_12:31">12:31</a> Efrajimovih sinova dvadeset tisuća i osam stotina, sve  hrabrih junaka, ljudi na glasu u svojim porodicama.</p> 
 <p><a name="an_12:32">12:32</a> Od polovine Manašeova plemena osamnaest tisuća, poimence  spomenutih, da dođu da zakralje Davida.</p> 
 <p><a name="an_12:33">12:33</a> Od Jisakarovih sinova, koji su umjeli proniknuti svoje  vrijeme i spoznati što treba da učini Izrael; njihovih poglavara  dvije stotine. Sva su im njihova braća bila podložna.</p> 
 <p><a name="an_12:34">12:34</a> Od Zebulunovih sinova, sposobnih za rat i naoružanih  za boj svakojakim bojnim oružjem, pedeset tisuća, koji su se  odvažna srca vrstali u bojne redove.</p> 
 <p><a name="an_12:35">12:35</a> Od Naftalijeva plemena tisuću knezova i s njima trideset  i sedam tisuća ljudi sa štitovima i kopljima; </p> 
 <p><a name="an_12:36">12:36</a> od Danova plemena  dvadeset i osam tisuća i šest stotina naoružanih za boj, </p> 
 <p><a name="an_12:37">12:37</a> a  od Ašerova plemena četrdeset tisuća sposobnih za vojsku i za  boj opremljenih. </p> 
 <p><a name="an_12:38">12:38</a> Od onih s onu stranu Jordana, od Rubenova, od Gadova i od polovine Manašeova plemena, sto i dvadeset tisuća  ljudi sa svakojakim ratnim oružjem.</p> 
 <p><a name="an_12:39">12:39</a> Svi ti vojnici, svrstani u bojne redove, dođoše poštena  srca u Hebron da zakralje Davida nad svim Izraelom; i svi su  ostali Izraelci bili jednodušni da Davida postave za kralja. </p> 
 <p><a name="an_12:40">12:40</a> Proveli su s Davidom tri dana, jedući i pijući. Braća sve  spremiše za njih. </p> 
 <p><a name="an_12:41">12:41</a> Njihovi su najbliži susjedi, sve do Jisakara, Zebuluna i Naftalija, donosili hranu na magarcima, devama i  mazgama, a na volovima jela: brašna, smokvenih kolača, suha grožđa, vina, ulja, krupne i sitne stoke izobila, jer je bilo veselje  u Izraelu. </p> 
 <p><a name="an_13:1">13:1</a> David je vijećao s tisućnicima, stotnicima i sa svim vođama. </p> 
 <p><a name="an_13:2">13:2</a> I reče on svemu zboru Izraelovu: "Ako vam je pravo te ako  je naš Bog Jahve odlučio tako, poslat ćemo glasnike k svojoj  ostaloj braći u svim izraelskim zemljama, a tako i svećenicima  s njima i levitima po gradovima pašnjaka njihovih, da se ujedine  s nama. </p> 
 <p><a name="an_13:3">13:3</a> Prenijet ćemo k sebi Kovčeg svoga Boga, jer ga nismo  doista tražili za Šaulovih dana." </p> 
 <p><a name="an_13:4">13:4</a> Sav zbor odluči da se tako  učini, jer je to bilo pravo u očima svega naroda. </p> 
 <p><a name="an_13:5">13:5</a> Tako je  David sabrao sav narod Izraelov od Egipatskoga Šihora pa do Ulaza  u Hamat da donesu Kovčeg Božji iz Kirjat Jearima. </p> 
 <p><a name="an_13:6">13:6</a> Pošao je  David sa svim Izraelom u Baalu, u Kirjat Jearim, koji je u Judi, da odande ponesu Kovčeg Božji nazvan imenom Jahve, koji stoluje  nad kerubinima. </p> 
 <p><a name="an_13:7">13:7</a> Povezli su Kovčeg Božji na novim kolima iz  Abinadabove kuće; a Uza i Ahjo upravljali su kolima. </p> 
 <p><a name="an_13:8">13:8</a> David  i sav Izrael igrali su pred Bogom iz sve snage pjevajući uza  zvuke citara, harfa, bubnjeva, cimbala i truba. </p> 
 <p><a name="an_13:9">13:9</a> Kad su došli  do Kidonova gumna, posegnu Uza rukom da pridrži Kovčeg jer ga  volovi umalo ne prevrnuše. </p> 
 <p><a name="an_13:10">13:10</a> Ali se Jahve razgnjevio na Uzu  i udario ga zato što je pružio ruku prema Kovčegu. Umro je ondje  pred Bogom. </p> 
 <p><a name="an_13:11">13:11</a> Davidu bijaše žao što je Jahve onako udario Uzu  i on prozva ono mjesto Peres Uza, kako se zove i dan-danas. </p> 
 <p><a name="an_13:12">13:12</a> Toga  se dana David uplaši Boga i reče: "Kako ću donijeti k sebi Kovčeg  Božji?" </p> 
 <p><a name="an_13:13">13:13</a> Nije dao svratiti Kovčega k sebi u Davidov grad nego  ga skloni u kuću Obed-Edoma Gitejca. </p> 
 <p><a name="an_13:14">13:14</a> I ostade Kovčeg Božji  kod Obed-Edomove obitelji, u njegovoj kući, tri mjeseca. Jahve  stoga blagoslovi Obed-Edomovu kuću i sve što je imao.</p> 
 <p><a name="an_14:1">14:1</a> Tirski kralj Hiram posla k Davidu izaslanstvo i cedrovih drva, zidara i tesara da mu grade dvor. </p> 
 <p><a name="an_14:2">14:2</a> Tada David spozna da ga  je Jahve potvrdio za kralja nad Izraelom i da je uzvisio njegovo  kraljevstvo radi svojega izraelskog naroda.</p> 
 <p><a name="an_14:3">14:3</a> David je uzeo još žena u Jeruzalemu i imao još sinova  i kćeri. </p> 
 <p><a name="an_14:4">14:4</a> Evo imena djece koja mu se rodiše u Jeruzalemu: Šamua, Šobab, Natan, Salomon, </p> 
 <p><a name="an_14:5">14:5</a> Jibhar, Elišua, Elpalet, </p> 
 <p><a name="an_14:6">14:6</a> Nogah, Nefeg, Jafija, </p> 
 <p><a name="an_14:7">14:7</a> Elišama, Beeljada i Elifelet.</p> 
 <p><a name="an_14:8">14:8</a> Kad su Filistejci čuli da su Davida pomazali za kralja  nad svim Izraelom, iziđoše svi da se dočepaju Davida. David,  čuvši to, iziđe pred njih. </p> 
 <p><a name="an_14:9">14:9</a> Filistejci dođoše i raširiše se  po Refaimskoj dolini. </p> 
 <p><a name="an_14:10">14:10</a> Tada David upita Boga: "Mogu li napasti  Filistejce? Hoćeš li ih predati meni u ruke?" Jahve mu odgovori:  "Napadni, jer ću ih predati tebi u ruke!" </p> 
 <p><a name="an_14:11">14:11</a> Tada krenuše u  Baal Perasim i David ih ondje pobi. David reče: "Bog je prodro  među moje neprijatelje mojom rukom, kao što voda prodire." Stoga  se ono mjesto prozvalo Baal Perasim. </p> 
 <p><a name="an_14:12">14:12</a> Ostavili su ondje svoje  bogove; a David zapovjedi da ih spale.</p> 
 <p><a name="an_14:13">14:13</a> Opet se Filistejci raširiše po onoj dolini. </p> 
 <p><a name="an_14:14">14:14</a> David  opet upita Boga, a Bog mu odgovori: "Ne idi za njima nego ih  opkoli i navali na njih s protivne strane Bekaima. </p> 
 <p><a name="an_14:15">14:15</a> Pa kad  začuješ topot koraka po bekaimskim vrhovima, onda izađi u boj, jer će tada ići Bog pred tobom da pobije filistejsku vojsku." </p> 
 <p><a name="an_14:16">14:16</a> David učini kako mu je zapovjedio Bog; i pobili su filistejsku  vojsku od Gibeona do Gezera.</p> 
 <p><a name="an_14:17">14:17</a> Davidovo se ime pročulo po svim zemljama, a Jahve uli  strah od njega svim narodima.</p> 
 <p><a name="an_15:1">15:1</a> Onda je David sazidao dvore u Davidovu gradu, pripravio mjesto  za Kovčeg Božji i razapeo mu Šator. </p> 
 <p><a name="an_15:2">15:2</a> Potom je rekao David:  "Ne smije nositi Kovčeg Božji nitko osim levita, jer je njih  izabrao Jahve da nose Kovčeg Jahvin i da mu služe dovijeka."</p> 
 <p><a name="an_15:3">15:3</a> David je sakupio sav Izrael u Jeruzalem da prenesu Kovčeg  Jahvin gore na njegovo mjesto koje mu bijaše pripravio. </p> 
 <p><a name="an_15:4">15:4</a> Skupio  je David i Aronove sinove i levite. </p> 
 <p><a name="an_15:5">15:5</a> Od Kehatovih sinova: kneza  Uriela i sto dvadeset njegove braće; </p> 
 <p><a name="an_15:6">15:6</a> od Merarijevih sinova:  kneza Asaju i dvjesta dvadeset njegove braće; </p> 
 <p><a name="an_15:7">15:7</a> od Geršomovih  sinova: kneza Joela i sto trideset njegove braće. </p> 
 <p><a name="an_15:8">15:8</a> Od Elisafanovih  sinova: kneza Šemaju i dvjesta njegove braće. </p> 
 <p><a name="an_15:9">15:9</a> Od Hebronovih  sinova: kneza Eliela i osamdeset njegove braće; </p> 
 <p><a name="an_15:10">15:10</a> od Uzielovih  sinova: kneza Aminadaba i sto dvanaest njegove braće.</p> 
 <p><a name="an_15:11">15:11</a> Tada David pozva svećenike Sadoka i Ebjatara i levite  Uriela, Asaju, Joela, Šemaju, Eliela i Aminadaba, </p> 
 <p><a name="an_15:12">15:12</a> pa im reče:  "Vi ste glavari levitskih porodica; posvetite sebe i svoju braću  da prenesete gore Kovčeg Jahve, Izraelova Boga, na mjesto koje  sam mu pripravio. </p> 
 <p><a name="an_15:13">15:13</a> Jer nas je pobio Jahve, Bog naš, zato što  prvi put vi niste bili nazočni i što ga nismo tražili onako kako  je trebalo." </p> 
 <p><a name="an_15:14">15:14</a> Posvetiše se tada svećenici i leviti da prenesu  gore Kovčeg Jahve, Izraelova Boga. </p> 
 <p><a name="an_15:15">15:15</a> Levitski su sinovi ponijeli  Božji Kovčeg, na svojim ramenima, o motkama, kako je zapovjedio  Mojsije po Jahvinoj riječi.</p> 
 <p><a name="an_15:16">15:16</a> Tada David reče levitskim knezovima da između svoje braće  postave pjevače s glazbalima, s harfama, citrama i cimbalima  da se čuje i da gromko odjekuje radosno pjevanje.</p> 
 <p><a name="an_15:17">15:17</a> Leviti su postavili Joelova sina Hemana, a od njegove  braće Berekjina sina Asafa, i od njihove braće, Merarijevih sinova, Kušajina sina Etana. </p> 
 <p><a name="an_15:18">15:18</a> S njima njihovu braću drugoga reda:  Zahariju, sina Jaazielova, Šemiramota, Jehiela, Unija, Eliaba, Benaju, Maaseju, Matitju, Eliflehua, Mikneju, Obed Edoma i Jeiela, vratare. </p> 
 <p><a name="an_15:19">15:19</a> A pjevači, Heman, Asaf i Etan gromko su udarali  u mjedene cimbale. </p> 
 <p><a name="an_15:20">15:20</a> A Zaharija, Uziel, Šemiramot, Jehiel,  Uni, Eliab, Maaseja i Benaja u harfe s visokim zvucima; </p> 
 <p><a name="an_15:21">15:21</a> a  Matitja, Eliflehu, Mikneja, Obed Edom, Jeiel i Azazja u citre, u osminskoj pratnji. </p> 
 <p><a name="an_15:22">15:22</a> Kenanja, knez onih levita koji su nosili  Kovčeg, upravljao je prenošenjem jer je bio vješt u tome. </p> 
 <p><a name="an_15:23">15:23</a> Berekja  i Elkana bili su vratari kod Kovčega. </p> 
 <p><a name="an_15:24">15:24</a> Šebanija, Jošafat,  Netanel, Amasaj, Zaharija, Benaja i Eliezer, svećenici, trubili  su u trube pred Božjim Kovčegom; Obed Edom i Jehija bili su vratari  kod Kovčega.</p> 
 <p><a name="an_15:25">15:25</a> Tako je David s izraelskim starješinama i tisućnicima  radosno išao prenoseći gore Kovčeg saveza Jahvina iz Obed-Edomove  kuće. </p> 
 <p><a name="an_15:26">15:26</a> Kad je Bog pomogao levitima koji su nosili Kovčeg saveza  Jahvina, žrtvovali su sedam junaca i sedam ovnova. </p> 
 <p><a name="an_15:27">15:27</a> David  bijaše ogrnut plaštem od tanka platna, a tako i svi leviti što  su nosili Kovčeg, kao i pjevači i Kenanija koji je upravljao  pjevačima. David je imao na sebi lanen oplećak. </p> 
 <p><a name="an_15:28">15:28</a> Tako je sav  Izrael prenosio gore Kovčeg saveza Jahvina, radosno kličući uz  jeku rogova, truba i cimbala, igrajući uza zvuke harfe i citre. </p> 
 <p><a name="an_15:29">15:29</a> Kad je Kovčeg saveza Jahvina ulazio u Davidov grad, Šaulova  kći Mikala, gledajući s prozora, vidje kralja Davida kako skače  i igra i prezre ga ona u svom srcu.</p> 
 <p><a name="an_16:1">16:1</a> Tada unesoše Kovčeg Božji i postaviše ga usred šatora koji  mu bijaše razapeo David. Onda su prinijeli paljenice i pričesnice  pred Bogom. </p> 
 <p><a name="an_16:2">16:2</a> Pošto je prinio paljenice i pričesnice, David  blagoslovi narod Jahvinim imenom. </p> 
 <p><a name="an_16:3">16:3</a> Onda razdijeli svim Izraelcima, ljudima i ženama, svakome po jedan okrugao kruh, komad mesa  i kolač od suhoga grožđa.</p> 
 <p><a name="an_16:4">16:4</a> Onda je postavio pred Jahvinim Kovčegom službenike među  levitima da uznose, slave i hvale Jahvu, Boga Izraelova, i to: </p> 
 <p><a name="an_16:5">16:5</a> poglavara Asafa, a drugoga za njim Zahariju, zatim Jeiela, Šemiramota, Jehiela, Matitju, Eliaba, Benaju, Obed Edoma i Jeiela  s harfama i citrama; Asaf je udarao u cimbale. </p> 
 <p><a name="an_16:6">16:6</a> Svećenici Benaja  i Jahaziel bili su bez prijekida s trubama pred Kovčegom saveza  Jahvina. </p> 
 <p><a name="an_16:7">16:7</a> Toga dana povjeri David prvi put Asafu i njegovoj  braći da slave Jahvu ovom pohvalnicom:</p> 
 <p><a name="an_16:8">16:8</a> "Hvalite Jahvu, prizivajte mu ime; navješćujte među narodima djela njegova!</p> 
 <p><a name="an_16:9">16:9</a> Pjevajte mu, svirajte mu, propovijedajte sva njegova čudesa!</p> 
 <p><a name="an_16:10">16:10</a> Dičite se svetim imenom njegovim, neka se raduje srce onih što traže Jahvu!</p> 
 <p><a name="an_16:11">16:11</a> Tražite Jahvu i njegovu snagu, tražite svagda njegovo lice!</p> 
 <p><a name="an_16:12">16:12</a> Sjetite se čudesa koja učini, njegovih čuda i sudova usta njegovih.</p> 
 <p><a name="an_16:13">16:13</a> Izraelov rod njegov je sluga, sinovi Jakovljevi njegovi izabranici.</p> 
 <p><a name="an_16:14">16:14</a> On je Jahve, Bog naš; po svoj su zemlji njegovi sudovi!</p> 
 <p><a name="an_16:15">16:15</a> Sjećajte se uvijek njegova Saveza, Riječi koju objavi tisući naraštaja;</p> 
 <p><a name="an_16:16">16:16</a> Saveza koji sklopi s Abrahamom i njegove zakletve Izaku.</p> 
 <p><a name="an_16:17">16:17</a> Ustanovi je kao zakon Jakovu, Izraelu vječni Savez.</p> 
 <p><a name="an_16:18">16:18</a> Govoreći 'Tebi ću dati kanaansku zemlju kao dio u baštinu vašu,</p> 
 <p><a name="an_16:19">16:19</a> kad vas još bješe malo na broju, vrlo malo, i kad bjeste pridošlice u njoj.'</p> 
 <p><a name="an_16:20">16:20</a> Išli su od naroda do naroda, iz jednoga kraljevstva k drugom narodu.</p> 
 <p><a name="an_16:21">16:21</a> Ne dopusti nikom da ih tlači, kažnjavaše zbog njih kraljeve:</p> 
 <p><a name="an_16:22">16:22</a> 'Ne dirajte u moje pomazanike, ne činite zla mojim prorocima!'</p> 
 <p><a name="an_16:23">16:23</a> Pjevaj Jahvi, sva zemljo, Navješćujte iz dana u dan spasenje njegovo!</p> 
 <p><a name="an_16:24">16:24</a> Kazujte poganima njegovu slavu, svim narodima čudesa njegova.</p> 
 <p><a name="an_16:25">16:25</a> Velik je Jahve, hvale predostojan, strašniji od svih bogova.</p> 
 <p><a name="an_16:26">16:26</a> Ništavni su svi bozi naroda. Jahve stvori nebesa.</p> 
 <p><a name="an_16:27">16:27</a> Slava je i veličanstvo pred njim, sila i radost u Svetištu njegovu.</p> 
 <p><a name="an_16:28">16:28</a> Dajte Jahvi, narodna plemena, dajte Jahvi slavu i silu!</p> 
 <p><a name="an_16:29">16:29</a> Dajte Jahvi slavu imena njegova, nosite prinose i dolazite pred njegovo lice! Poklonite se Jahvi u sjaju svetosti njegove!</p> 
 <p><a name="an_16:30">16:30</a> Strepi pred njim, zemljo sva! Učvrstio je svemir da se ne poljulja.</p> 
 <p><a name="an_16:31">16:31</a> Neka se vesele nebesa i neka klikće zemlja; neka se govori među poganima: 'Jahve kraljuje!'</p> 
 <p><a name="an_16:32">16:32</a> Neka huči more i što je u njemu; nek' se raduje polje i što je na njemu!</p> 
 <p><a name="an_16:33">16:33</a> Neka klikće šumsko drveće pred Jahvom, jer dolazi da sudi zemlji.</p> 
 <p><a name="an_16:34">16:34</a> Slavite Jahvu jer je dobar, jer je vječna ljubav njegova.</p> 
 <p><a name="an_16:35">16:35</a> I recite: 'Spasi nas, o Bože, Spasitelju naš, i saberi nas i izbavi nas od bezbožnih naroda, da slavimo tvoje sveto ime, da se ponosimo tvojom slavom.</p> 
 <p><a name="an_16:36">16:36</a> Blagoslovljen Jahve, Bog Izraelov, od vijeka do vijeka!' Sav narod neka kaže: 'Amen! Aleluja!'"</p> 
 <p><a name="an_16:37">16:37</a> I ondje pred Kovčegom saveza Jahvina ostaviše Asafa i  njegovu braću da služe pred Kovčegom bez prestanka, koliko treba  iz dana u dan; </p> 
 <p><a name="an_16:38">16:38</a> i Obed-Edoma s njegovom braćom, njih šezdeset  i osam, i Obed-Edoma, Jedutunova sina, i Hosu, da budu vratari; </p> 
 <p><a name="an_16:39">16:39</a> a svećenika Sadoka s njegovom braćom svećenicima pred Jahvinim  Prebivalištem na uzvišici u Gibeonu </p> 
 <p><a name="an_16:40">16:40</a> da prinose paljenice  Jahvi na žrtveniku za paljenice bez prestanka, jutrom i večerom, i da vrše sve što je napisano u Zakonu koji je Jahve odredio  Izraelu; </p> 
 <p><a name="an_16:41">16:41</a> s njima Hemana i Jedutuna i ostale izabrane, koji  su bili poimence spomenuti, da slave Jahvu, "jer je vječna njegova  ljubav"; </p> 
 <p><a name="an_16:42">16:42</a> i to Hemana i Jedutuna da trube u trube i udaraju  u cimbale i druga glazbala Bogu na čast; a Jedutunove sinove  da budu vratari.</p> 
 <p><a name="an_16:43">16:43</a> Tada se razišao sav narod, svatko svojoj kući; a David  se vratio da blagoslovi svoj dvor.</p> 
 <p><a name="an_17:1">17:1</a> Kad se David nastanio u dvoru, rekao je proroku Natanu: "Pogledaj!  Ja, evo, stojim u dvoru od cedrovine, a Kovčeg saveza Jahvina  pod zavjesama!" </p> 
 <p><a name="an_17:2">17:2</a> Natan odgovori Davidu: "Što ti je god na srcu, čini, jer je Bog s tobom."</p> 
 <p><a name="an_17:3">17:3</a> Ali još iste noći dođe Natanu ova Božja riječ:</p> 
 <p><a name="an_17:4">17:4</a> "Idi i reci mome sluzi Davidu: 'Ovako govori Jahve: Ti  mi nećeš sagraditi kuće da prebivam u njoj. </p> 
 <p><a name="an_17:5">17:5</a> Nisam nikad prebivao  u kući otkako sam izveo Izraela iz Egipta pa do današnjega dana, nego sam išao od šatora do šatora i od prebivališta do prebivališta. </p> 
 <p><a name="an_17:6">17:6</a> Dok sam hodio sa svim Izraelom, jesam li ijednu riječ rekao  nekom od Izraelovih sudaca, kojima sam zapovjedio da budu pastiri  mojem narodu, i kazao: Zašto mi ne sagradite kuću od cedrovine?' </p> 
 <p><a name="an_17:7">17:7</a> Zato sad ovo reci mome sluzi Davidu: 'Ovako govori Jahve nad  vojskama: Ja sam te doveo s pašnjaka, od ovaca i koza, da budeš  knez nad mojim izraelskim narodom. </p> 
 <p><a name="an_17:8">17:8</a> Bio sam s tobom kuda si  god išao, iskorijenio sam sve tvoje neprijatelje pred tobom.  Ja ću ti pribaviti veliko ime, kao što je velikaško ime na zemlji. </p> 
 <p><a name="an_17:9">17:9</a> Odredit ću prebivalište svome izraelskom narodu i posadit  ću ga da živi na svojem mjestu i da ne luta više naokolo niti  da ga zlikovci muče kao prije, </p> 
 <p><a name="an_17:10">17:10</a> onda kad sam odredio suce  nad svojim izraelskim narodom. Pokorit ću sve tvoje neprijatelje  i učinit ću te velikim. Jahve će ti podići dom. </p> 
 <p><a name="an_17:11">17:11</a> Jer kad se  ispune tvoji životni dani i dođe vrijeme da počineš kod otaca, podići ću tvoga potomka nakon tebe, koji će biti između tvojih  sinova, i utvrdit ću njegovo kraljevstvo. </p> 
 <p><a name="an_17:12">17:12</a> On će mi sagraditi  dom, a ja ću utvrditi njegovo prijestolje zauvijek. </p> 
 <p><a name="an_17:13">17:13</a> Ja ću  njemu biti otac, a on će meni biti sin: svoje naklonosti neću  odvratiti od njega, kao što sam je odvratio od tvoga prethodnika. </p> 
 <p><a name="an_17:14">17:14</a> Utvrdit ću ga u svojem domu i u svom kraljevstvu zauvijek, i prijestolje će mu čvrsto stajati zasvagda.'"</p> 
 <p><a name="an_17:15">17:15</a> Natan prenese Davidu sve te riječi i cijelo viđenje.</p> 
 <p><a name="an_17:16">17:16</a> Tada kralj David dođe i stade pred Jahvu i reče: "Tko sam ja, o Bože Jahve, i što je moj dom te si me doveo  dovde? </p> 
 <p><a name="an_17:17">17:17</a> Pa i to je bilo premalo u tvojim očima, o Bože, nego  si dao obećanja domu svoga sluge i za daleku budućnost i pogledao  si na me kako se gleda na ugledna čovjeka, o Bože Jahve! </p> 
 <p><a name="an_17:18">17:18</a> Pa  što da ti još David govori o slavi tvoga sluge; tÓa ti poznaješ  svoga slugu! </p> 
 <p><a name="an_17:19">17:19</a> Jahve, radi svoga sluge i po svome srcu učinio  si sve ovo veliko djelo, obznanivši ove veličajnosti. </p> 
 <p><a name="an_17:20">17:20</a> Jahve, nema takvoga kakav si ti, niti ima Boga osim tebe, po svemu  što smo ušima svojim čuli. </p> 
 <p><a name="an_17:21">17:21</a> Postoji li ijedan narod na zemlji  kao tvoj izraelski narod, radi kojega je Bog išao da ga izbavi  sebi za narod, da tako stečeš sebi ime velikim i strašnim čudesima, izgoneći krivobožačka plemena pred svojim narodom koji si otkupio  iz Egipta? </p> 
 <p><a name="an_17:22">17:22</a> Tako si učinio svoj izraelski narod svojim narodom  zauvijek, a ti si mu, Jahve, postao Bogom. </p> 
 <p><a name="an_17:23">17:23</a> Zato sada, Jahve, neka bude čvrsta dovijeka riječ koju si dao svome sluzi i njegovu  domu i učini kako si obrekao. </p> 
 <p><a name="an_17:24">17:24</a> Neka bude čvrsta, da se veliča  tvoje ime zauvijek i da se govori: Jahve nad vojskama, Izraelov  Bog, jest Bog nad Izraelom, a dom tvoga sluge Davida neka stoji  čvrsto pred tobom. </p> 
 <p><a name="an_17:25">17:25</a> Jer si ti, moj Bože, javio uhu svoga sluge  da ćeš mu podići dom, zato je tvoj sluga smogao hrabrosti da  se pomoli pred tobom. </p> 
 <p><a name="an_17:26">17:26</a> Uistinu, Jahve, ti si Bog i ti si ovo  lijepo obećanje dao svome sluzi. </p> 
 <p><a name="an_17:27">17:27</a> Zato se sada udostoj blagosloviti  dom svoga sluge da ostane dovijeka pred tobom, jer kad ti, Jahve, blagosloviš, bit će blagoslovljen zasvagda."</p> 
 <p><a name="an_18:1">18:1</a> Poslije toga David porazi Filistejce i pokori ih te ote Gat  s njegovim selima iz filistejskih ruku. </p> 
 <p><a name="an_18:2">18:2</a> Porazio je i Moapce  i oni postadoše Davidovi podanici koji su mu donosili danak.</p> 
 <p><a name="an_18:3">18:3</a> David je porazio i Hadadezera, sopskoga kralja u Hamatu, kad je izišao da utvrdi svoju vlast do rijeke Eufrata. </p> 
 <p><a name="an_18:4">18:4</a> David  zarobi od njega tisuću bojnih kola, sedam tisuća konjanika i  dvadeset tisuća pješaka; ispresijecao je petne žile svim konjima  od bojnih kola, ostavio ih je samo stotinu. </p> 
 <p><a name="an_18:5">18:5</a> Damaščanski su  Aramejci bili došli u pomoć Hadadezeru, sopskome kralju, ali  je David pobio među Aramejcima dvadeset i dvije tisuće ljudi. </p> 
 <p><a name="an_18:6">18:6</a> Postavio je namjesnike u Damaščanskom Aramu. Tako Aramejci  postadoše Davidovi podanici i moradoše mu plaćati danak. Jahve  je davao pobjedu Davidu kuda je god išao. </p> 
 <p><a name="an_18:7">18:7</a> David zaplijeni  zlatne štitove što ih imahu Hadadezerove sluge i donese ih u  Jeruzalem. </p> 
 <p><a name="an_18:8">18:8</a> I iz Hadadezerovih gradova Tibhata i Kuna odnio  je silni tuč od kojega je Salomon načinio mjedeno more, stupove  i tučano posuđe.</p> 
 <p><a name="an_18:9">18:9</a> Kad je čuo hamatski kralj Tou da je David porazio svu  vojsku Hadadezera, sopskoga kralja, </p> 
 <p><a name="an_18:10">18:10</a> posla svoga sina Hadorama  kralju Davidu da ga pozdravi i da mu čestita što je vojevao protiv  Hadadezera i porazio ga, jer je Tou bio u ratu s Hadadezerom;  i da mu odnese svakojakih zlatnih, srebrnih i tučanih predmeta. </p> 
 <p><a name="an_18:11">18:11</a> I njih je kralj David posvetio Jahvi sa srebrom i zlatom  što ga bijaše uzeo od svih naroda, od Edomaca, Moabaca, Amonaca, Filistejaca i Amalečana. </p> 
 <p><a name="an_18:12">18:12</a> Sarvijin sin Abišaj pobio je osamnaest  tisuća Edomaca u Slanoj dolini. </p> 
 <p><a name="an_18:13">18:13</a> David je postavio namjesnike  po Edomu. Tako su svi Edomci postali Davidove sluge. I kuda je  god David išao, Jahve mu davaše pobjedu.</p> 
 <p><a name="an_18:14">18:14</a> David kraljevaše nad svim Izraelom čineći pravo i pravicu  svemu svome narodu. </p> 
 <p><a name="an_18:15">18:15</a> Sarvijin je sin Joab bio zapovjednik  vojske; Ahiludov sin Jošafat bijaše tajni savjetnik.</p> 
 <p><a name="an_18:16">18:16</a> Ahitubov sin Sadok i Ahimelekov sin Ebjatar bili su svećenici, Šavša pisar. </p> 
 <p><a name="an_18:17">18:17</a> Jojadin sin Benaja bio je nad Kerećanima i  Pelećanima, a Davidovi su sinovi bili prvi do kralja.</p> 
 <p><a name="an_19:1">19:1</a> Poslije toga umrije Nahaš, kralj Amonaca, i zakralji mu se  sin na njegovo mjesto. </p> 
 <p><a name="an_19:2">19:2</a> David reče u sebi: "Iskazat ću ljubav  Nahaševu sinu Hanunu jer je i njegov otac iskazao milost meni."  David uputi poslanike da mu izraze sućut zbog smrti njegova oca.  Kad su Davidove sluge došle u zemlju Amonaca k Hanunu da mu izraze  sućut, </p> 
 <p><a name="an_19:3">19:3</a> rekoše knezovi Amonaca Hanunu: "Zar misliš da je David  poslao ljude da ti izraze sućut zato što bi htio iskazati čast  tvome ocu? Nisu li zato došle njegove sluge k tebi da razvide, istraže i uhode zemlju?" </p> 
 <p><a name="an_19:4">19:4</a> Tada Hanun pograbi Davidove sluge  i obrija ih, podreza im haljine dopola, do zadnjice, i posla  ih natrag! </p> 
 <p><a name="an_19:5">19:5</a> Kad su to javili Davidu, posla on čovjeka pred  njih, jer su bili vrlo osramoćeni, i poruči im: "Ostanite u Jerihonu  dok vam ne naraste brada pa se onda vratite."</p> 
 <p><a name="an_19:6">19:6</a> Kad su Amonovi sinovi vidjeli da su se omrazili s Davidom, poslao je Hanun s Amonovim sinovima tisuću srebrnih talenata  da za plaću najme bojnih kola i konjanika iz Aram Naharajima, iz Aram Maake i iz Soba. </p> 
 <p><a name="an_19:7">19:7</a> Najmili su za plaću trideset i dvije  tisuće bojnih kola, i kralja Maake s njegovim narodom te su oni  došli i utaborili se pred Medebom. Amonovi su se sinovi skupili  iz svojih gradova i došli u boj. </p> 
 <p><a name="an_19:8">19:8</a> Kad je to čuo David, poslao  je Joaba sa svom svojom junačkom vojskom. </p> 
 <p><a name="an_19:9">19:9</a> Amonovi sinovi iziđoše  i svrstaše se u bojni red pred gradskim vratima; a kraljevi koji  su došli stajali su zasebno na polju. </p> 
 <p><a name="an_19:10">19:10</a> Vidjevši postavljene  bojne redove prema sebi, sprijeda i straga, Joab probra najvrsnije  među Izraelcima i svrsta ih prema Aramejcima. </p> 
 <p><a name="an_19:11">19:11</a> Ostalu vojsku  predade bratu Abišaju da je svrsta prema Amoncima. </p> 
 <p><a name="an_19:12">19:12</a> I reče  mu: "Ako Aramejci budu jači od mene, onda ti meni priskoči u  pomoć; ako li Amonci budu jači od tebe, ja ću tebi pohrliti u  pomoć. </p> 
 <p><a name="an_19:13">19:13</a> Budi hrabar i junački se držimo radi naroda i radi  gradova svoga Boga; a Jahve neka učini što je dobro u njegovim  očima." </p> 
 <p><a name="an_19:14">19:14</a> Tada se Joab i vojska koja je bila s njim počeše  primicati da udare na Aramejce, ali oni pobjegoše pred njima. </p> 
 <p><a name="an_19:15">19:15</a> Kad su Amonci vidjeli da su Aramejci pobjegli, umakoše i  oni ispred njegova brata Abišaja i povukoše se u grad. Tada se  Joab vrati u Jeruzalem.</p> 
 <p><a name="an_19:16">19:16</a> A Aramejci, vidjevši gdje su ih potukli Izraelci, uputili  su poslanike i doveli Aramejce što su s onu stranu Rijeke, na  čelu sa Šofakom, vojvodom Hadadezerove vojske.</p> 
 <p><a name="an_19:17">19:17</a> Pošto su to javili Davidu, on skupi sve Izraelce i, prešavši  preko Jordana, primače se Aramejcima i svrsta se prema njima;  kad se David svrstao prema Aramejcima u bojni red, oni zametnuše  s njime boj. </p> 
 <p><a name="an_19:18">19:18</a> Ali Aramejci udariše u bijeg ispred Izraelaca  i David im pobi sedam tisuća konja od bojnih kola i četrdeset  tisuća pješaka; pogubio je i vojvodu Šofaka. </p> 
 <p><a name="an_19:19">19:19</a> Kad Hadadezerove  sluge vidješe da ih je razbio Izrael, sklopiše mir s Davidom  i počeše mu služiti. A Aramejci se više nisu usuđivali pomagati  Amoncima. </p> 
 <p><a name="an_20:1">20:1</a> Slijedeće godine, u doba kad kraljevi izlaze u rat, izvede  Joab vojsku i poče pustošiti zemlju amonsku. Došavši, opsjeo  je Rabu; David bijaše ostao u Jeruzalemu. Joab je osvojio Rabu  i razorio je. </p> 
 <p><a name="an_20:2">20:2</a> Tada je David uzeo njihovu kralju s glave krunu  i vidio da je teška jedan zlatni talenat, a na njoj je bilo drago  kamenje. Stavili su je na glavu Davidu, koji je iz grada odnio  vrlo velik plijen. </p> 
 <p><a name="an_20:3">20:3</a> Narod koji bijaše u gradu izvede van i  stavi ga da radi pilama, gvozdenim pijucima i sjekirama. Tako  je David učinio svim gradovima Amonovih sinova. Potom se vratio  sa svim narodom u Jeruzalem.</p> 
 <p><a name="an_20:4">20:4</a> Poslije toga opet izbi rat s Filistejcima u Gezeru; tada  je Hušanin Sibkaj pogubio Sipaja, koji je bio od Refaimovih potomaka;  i bili su pokoreni.</p> 
 <p><a name="an_20:5">20:5</a> Uz to je nastao i rat s Filistejcima, u kojem je Jairov  sin Elhanan pogubio Lahmija, brata Golijata Gitejca, koji je  imao kopljaču kao tkalačko vratilo. </p> 
 <p><a name="an_20:6">20:6</a> Potom opet izbi rat u  Gatu, gdje je bio neki čovjek visoka rasta: imaše taj na svakoj  ruci i nozi po šest prstiju, dakle dvadeset i četiri; i on bijaše  Rafin potomak. </p> 
 <p><a name="an_20:7">20:7</a> Kad je počeo ružiti Izraela, ubi ga Jonatan, sin Davidova brata Šimeja. </p> 
 <p><a name="an_20:8">20:8</a> To su bili Rafini potomci u Gatu  koji su izginuli od Davidove ruke i od ruke njegovih slugu.</p> 
 <p><a name="an_21:1">21:1</a> Tada Satan ustade na Izraela i potače Davida da izbroji Izraelce. </p> 
 <p><a name="an_21:2">21:2</a> Kralj reče Joabu i narodnim knezovima: "Idite, izbrojte Izraelce  od Beer Šebe pa do Dana, onda se vratite i kažite mi koliko ih  je na broju." </p> 
 <p><a name="an_21:3">21:3</a> Joab reče: "Neka Jahve dade svome narodu još  sto puta ovoliko koliko ga je sada! Nisu li, moj gospodaru kralju, svi oni sluge mome gospodaru? Zašto traži to moj gospodar? Zašto  da bude na krivicu Izraelu?"</p> 
 <p><a name="an_21:4">21:4</a> Ali kraljeva riječ bijaše jača od Joabove. Tako je Joab  otišao i počeo obilaziti sav Izrael, a onda se, najposlije, vrati  u Jeruzalem. </p> 
 <p><a name="an_21:5">21:5</a> Joab dade Davidu popis naroda; Izraelaca bijaše  milijun i sto tisuća ljudi vičnih maču, a Judejaca četiri stotine  i sedamdeset tisuća vičnih maču. </p> 
 <p><a name="an_21:6">21:6</a> Ali nije pobrojio među njima  ni Levijeva ni Benjaminova plemena, jer je Joabu bila odvratna  kraljeva zapovijed.</p> 
 <p><a name="an_21:7">21:7</a> Bilo je to mrsko i u Božjim očima, pa Bog udari Izraela. </p> 
 <p><a name="an_21:8">21:8</a> David reče Bogu: "Veoma sam sagriješio što sam to učinio.  Ali oprosti krivicu svome sluzi jer sam vrlo ludo radio!" </p> 
 <p><a name="an_21:9">21:9</a> Jahve  reče Davidovu vidiocu Gadu: </p> 
 <p><a name="an_21:10">21:10</a> "Idi i kaži Davidu: 'Ovako veli  Jahve: Troje stavljam preda te; izaberi sebi jedno od toga da  ti učinim!'"</p> 
 <p><a name="an_21:11">21:11</a> Došavši k Davidu, Gad mu reče: "Ovako veli Jahve: 'Biraj  sebi </p> 
 <p><a name="an_21:12">21:12</a> ili glad za tri godine, ili da tri mjeseca bježiš pred  neprijateljima i mač tvojih neprijatelja da te stiže, ili da  tri dana Jahvin mač i kuga bude na zemlji i Jahvin anđeo da ubija  po svim izraelskim krajevima.' Sada promisli i gledaj što da  odgovorim onome koji me poslao!"</p> 
 <p><a name="an_21:13">21:13</a> David reče Gadu: "Na velikoj sam muci! Ah, neka padnem  u Jahvine ruke, jer je veliko njegovo milosrđe, a u ljudske ruke  da ne zapadnem!"</p> 
 <p><a name="an_21:14">21:14</a> Tako je Jahve poslao kugu na Izraela te pomrije sedamdeset  tisuća Izraelaca. </p> 
 <p><a name="an_21:15">21:15</a> Bog je poslao anđela na Jeruzalem da ga  istrebljuje; a kad je počeo istrebljivati, pogledao je Jahve  i sažalilo mu se zbog zla, pa je rekao anđelu zatorniku: "Dosta  je sada, spusti ruku!" Jahvin je anđeo stajao kraj gumna Jebusejca Ornana. </p> 
 <p><a name="an_21:16">21:16</a> David, podigavši oči, vidje Jahvina anđela kako stoji između zemlje  i neba držeći u ruci isukan mač koji je podigao na Jeruzalem, i on pade ničice sa starješinama obučenim u kostrijet. </p> 
 <p><a name="an_21:17">21:17</a> David  reče Bogu: "Nisam li ja zapovjedio da se izbroji narod? Ja sam, dakle, onaj koji sam sagriješio i grdno zlo načinio, a što učiniše  te ovce? Jahve, Bože moj, neka tvoja ruka dođe na me i na moju  obitelj, a ne na taj narod da ga pomori!"</p> 
 <p><a name="an_21:18">21:18</a> Tada Jahvin anđeo reče Gadu da kaže Davidu neka uziđe  i neka podigne žrtvenik Jahvi na gumnu Jebusejca Ornana. </p> 
 <p><a name="an_21:19">21:19</a> David  je otišao po riječi koju mu je Gad rekao u Jahvino ime. </p> 
 <p><a name="an_21:20">21:20</a> A  Ornan, okrenuvši se, opazi anđela, a njegova se četiri sina sakriše.  Ornan je vrhao pšenicu. </p> 
 <p><a name="an_21:21">21:21</a> Uto dođe David do Ornana, a on, pogledavši  i opazivši Davida, dođe s gumna i pokloni se Davidu licem do  zemlje. </p> 
 <p><a name="an_21:22">21:22</a> Tada David reče Ornanu: "Daj mi to gumno da sagradim  na njemu žrtvenik Jahvi; za potpunu cijenu daj mi ga da bi prestao  pomor u narodu!" </p> 
 <p><a name="an_21:23">21:23</a> Ornan odgovori Davidu: "Neka ga uzme i neka  čini moj gospodar kralj što je dobro u njegovim očima; evo, dajem  ti goveda za paljenice, i mlatilice za drva, i pšenicu za prinosnicu;  sve ti to poklanjam."</p> 
 <p><a name="an_21:24">21:24</a> Kralj David reče Ornanu: "Ne, nego hoću da kupim u tebe  i da platim, jer neću da prinosim Jahvi što je tvoje, da prinosim  paljenice koje su mi poklonjene."</p> 
 <p><a name="an_21:25">21:25</a> I David dade Ornanu za ono mjesto šest stotina zlatnih  šekela na mjeru. </p> 
 <p><a name="an_21:26">21:26</a> Tada sagradi ondje žrtvenik Jahvi i prinese  paljenice i pričesnice; a kad je prizvao Jahvu, on ga usliša  spustivši oganj s neba na žrtvenik za paljenice. </p> 
 <p><a name="an_21:27">21:27</a> Jahve zapovjedi  anđelu da vrati mač u korice. </p> 
 <p><a name="an_21:28">21:28</a> U ono vrijeme, vidjevši da  ga je Jahve uslišio na gumnu Jebusejca Ornana, David poče prinositi  žrtve ondje. </p> 
 <p><a name="an_21:29">21:29</a> Jahvino prebivalište, koje je napravio Mojsije  u pustinji, i žrtvenik za paljenice bio je u to vrijeme na uzvisini  u Gibeonu. </p> 
 <p><a name="an_21:30">21:30</a> David nije mogao ići k njemu da traži Boga jer  ga je bio spopao strah od mača Jahvina anđela.</p> 
 <p><a name="an_22:1">22:1</a> Zato David reče: "Ovo je Dom Jahve i ovo je žrtvenik za paljenice  Izraelu!" </p> 
 <p><a name="an_22:2">22:2</a> David zapovjedi da se skupe stranci koji su bili u izraelskoj  zemlji i odredi klesare da propisno klešu kamenje za gradnju  Doma Božjeg. </p> 
 <p><a name="an_22:3">22:3</a> David je pripravio mnogo željeza za čavle na  vratnim krilima i za kvačice; i bez mjere mnogo tuča. </p> 
 <p><a name="an_22:4">22:4</a> Mnogo  cedrovine, jer su Sidonci i Tirci dovozili mnogo cedrovih drva  Davidu. </p> 
 <p><a name="an_22:5">22:5</a> Jer David mišljaše: "Moj je sin Salomon mlad i nježan, a Dom koji treba graditi Jahvi mora biti veličanstven, na slavu  i čast po svim zemljama. Hajde da mu sve pripravim." I David  je pripravio mnogo toga prije svoje smrti. </p> 
 <p><a name="an_22:6">22:6</a> Potom dozva sina  Salomona i zapovjedi mu da sagradi Dom Jahvi, Bogu Izraelovu.</p> 
 <p><a name="an_22:7">22:7</a> Još David reče Salomonu: "Sine! Bio sam nakanio u srcu  da sagradim Dom imenu Jahve, svoga Boga. </p> 
 <p><a name="an_22:8">22:8</a> Ali mi je došla Jahvina  riječ: 'Mnogo si krvi prolio i velike si ratove vodio; nećeš  ti graditi Doma mome imenu jer si mnogo krvi prolio na zemlju  preda mnom. </p> 
 <p><a name="an_22:9">22:9</a> Gle, rodit će ti se sin; on će biti miroljubac  i dat ću mu mir od svih njegovih neprijatelja odasvud unaokolo;  ime će mu biti Salomon. Mir i pokoj dat ću Izraelu za njegova  vremena. </p> 
 <p><a name="an_22:10">22:10</a> On će sagraditi Dom mome imenu, on će mi biti sin, a ja ću njemu biti otac i utvrdit ću njegovo kraljevsko prijestolje  nad Izraelom zauvijek.' </p> 
 <p><a name="an_22:11">22:11</a> Sada, moj sine, neka bude Jahve s  tobom da izvršiš i sagradiš Dom Jahve, svoga Boga, kao što je  rekao za te. </p> 
 <p><a name="an_22:12">22:12</a> Samo neka ti Jahve poda razum i mudrost kad  te postavi nad Izraelom zato da se držiš Zakona Jahve, svoga  Boga! </p> 
 <p><a name="an_22:13">22:13</a> Bit ćeš sretan budeš li brižno vršio uredbe i zakone  koje je Jahve preko Mojsija dao Izraelu. Budi junak i hrabar, ne boj se i ne plaši se! </p> 
 <p><a name="an_22:14">22:14</a> Ja sam, evo, svojim trudom pripravio  za Dom Jahvin sto tisuća zlatnih talenata i milijun srebrnih  talenata, a tuča i željeza bez mjere, jer ga je tako mnogo. Pripravio  sam i drva i kamenja, a i ti dodaj nešto k tomu. </p> 
 <p><a name="an_22:15">22:15</a> Imaš mnogo  valjanih radnika, klesara, zidara, tesara i svakovrsnih vještaka  u svakom umijeću; </p> 
 <p><a name="an_22:16">22:16</a> zlatu, srebru, tuču i željezu nema mjere;  idi, dakle, i gradi, i neka Jahve bude s tobom!"</p> 
 <p><a name="an_22:17">22:17</a> Tada David zapovjedi svim izraelskim knezovima da pomažu  njegovu sinu Salomonu: </p> 
 <p><a name="an_22:18">22:18</a> "Nije li s vama Jahve, Bog vaš, koji  vam je dao mir odasvud unaokolo jer je predao u moje ruke stanovnike  ove zemlje i zemlja je pokorena pred Jahvom i pred njegovim narodom. </p> 
 <p><a name="an_22:19">22:19</a> Sada, dakle, pregnite svojim srcem i svojom dušom da tražite  Jahvu, svoga Boga; idite i gradite Svetište Bogu Jahvi, unesite  Kovčeg saveza Jahvina i Božje sveto posuđe u Dom koji će se sagraditi  Jahvinu imenu!"</p> 
 <p><a name="an_23:1">23:1</a> Ostarjevši i nauživši se dana, postavi David svoga sina Salomona  kraljem nad Izraelom. </p> 
 <p><a name="an_23:2">23:2</a> Potom skupi sve izraelske knezove, svećenike  i levite.</p> 
 <p><a name="an_23:3">23:3</a> On izbroji levite od trideset godina naviše, i bilo ih  je po muškim glavama trideset i osam tisuća. </p> 
 <p><a name="an_23:4">23:4</a> Između njih bilo  je dvadeset i četiri tisuće onih koji su upravljali poslom oko  Jahvina Doma, a šest tisuća nadzornika i sudaca, </p> 
 <p><a name="an_23:5">23:5</a> četiri tisuće  vratara i četiri tisuće onih koji su hvalili Jahvu uz glazbala  što ih je napravio za hvalu. </p> 
 <p><a name="an_23:6">23:6</a> David ih razdijeli na redove  po Levijevim sinovima: Geršonu, Kehatu i Merariju.</p> 
 <p><a name="an_23:7">23:7</a> Od Geršonova su koljena bili: Ladan i Šimej. </p> 
 <p><a name="an_23:8">23:8</a> Ladanovi  sinovi: poglavari Jehiel, Zetam i Joel, njih trojica. </p> 
 <p><a name="an_23:9">23:9</a> Šimejevi  sinovi: Šelomit, Haziel i Haram, njih trojica; to su poglavari  Ladanovih obitelji. </p> 
 <p><a name="an_23:10">23:10</a> Šimejevi sinovi: Jahat, Zina, Jeuš i  Berija. Ta su četvorica Šimejevi sinovi. </p> 
 <p><a name="an_23:11">23:11</a> Jahat je bio poglavar, a drugi Ziza; a Jeuš i Berija nisu imali mnogo djece, zato su  se brojili u jednu obitelj, u jedan razred.</p> 
 <p><a name="an_23:12">23:12</a> Kehatovi sinovi: Amram, Jishar, Hebron i Uziel, četvorica. </p> 
 <p><a name="an_23:13">23:13</a> Amramovi sinovi: Aron i Mojsije. Aron je bio određen da posvećuje  Svetinju nad svetinjama; on i njegovi sinovi dovijeka da kade  pred Jahvom, da mu služe i da blagoslivljaju u njegovo ime dovijeka. </p> 
 <p><a name="an_23:14">23:14</a> Mojsije je bio Božji čovjek. Njegovi se sinovi broje u Levijevo  pleme. </p> 
 <p><a name="an_23:15">23:15</a> Mojsijevi su sinovi Geršom i Eliezer. </p> 
 <p><a name="an_23:16">23:16</a> Geršomovi  sinovi: poglavar Šebuel. </p> 
 <p><a name="an_23:17">23:17</a> Eliezerovi su sinovi bili: poglavar  Rehabja. Eliezer nije imao drugih sinova, nego su se Rehabjini  sinovi vrlo namnožili. </p> 
 <p><a name="an_23:18">23:18</a> Jisharovi sinovi: poglavar Šelomit. </p> 
 <p><a name="an_23:19">23:19</a> Hebronovi sinovi: poglavar Jerija, drugi Amarja, treći Jahaziel, četvrti Jekamam. </p> 
 <p><a name="an_23:20">23:20</a> Uzielovi sinovi: poglavar Mika, drugi Ješija.</p> 
 <p><a name="an_23:21">23:21</a> Merarijevi sinovi: Mahli i Muši. Mahlijevi sinovi: Eleazar  i Kiš. </p> 
 <p><a name="an_23:22">23:22</a> Eleazar je umro nemajući sinova, nego samo kćeri,  koje su sebi uzeli za žene njihovi rođaci, Kiševi sinovi. </p> 
 <p><a name="an_23:23">23:23</a> Mušijevi  sinovi: Mahli, Eder i Jerimot, trojica.</p> 
 <p><a name="an_23:24">23:24</a> To su bili Levijevi sinovi po obiteljima, poglavari porodica, koji su bili popisani poimence; oni su radili posao za službu  Jahvina Doma u dobi od dvadeset godina naviše.</p> 
 <p><a name="an_23:25">23:25</a> David je rekao: "Jahve, Izraelov Bog, dao je mir svojem  narodu i živjet će u Jeruzalemu zauvijek. </p> 
 <p><a name="an_23:26">23:26</a> Zato ni leviti  neće više nositi Prebivališta ni svakovrsnog pribora za njegovu  službu." </p> 
 <p><a name="an_23:27">23:27</a> Po posljednjim Davidovim riječima, bili su izbrojeni  Levijevi sinovi od dvadeset godina naviše. </p> 
 <p><a name="an_23:28">23:28</a> Bili su određeni  da budu kraj Aronovih sinova u službi u Jahvinu Domu, u predvorjima  i u dvoranama, da čiste sve svete stvari, da rade u službi oko  Jahvina Doma, </p> 
 <p><a name="an_23:29">23:29</a> oko prinesenih hljebova, oko sitnog brašna  za prinos, oko beskvasnih kolača pripravljenih na tavi i u ulju  zamiješenih i oko mjera za sadržaj i dužinu; </p> 
 <p><a name="an_23:30">23:30</a> da pristupaju  svakoga jutra, da slave i hvale Jahvu; tako i večerom. </p> 
 <p><a name="an_23:31">23:31</a> A  kad se god prinose paljenice Jahvi, subotom, za mlađaka i na  blagdane, da dolaze prema svom broju, po svom redu, svagdje pred  Jahvu. </p> 
 <p><a name="an_23:32">23:32</a> I da vrše što treba vršiti u Šatoru sastanka, službu  u Svetištu i službu za svoju braću, Aronove sinove, u službi  oko Jahvina Doma.</p> 
 <p><a name="an_24:1">24:1</a> Aronovi su sinovi imali svoje redove. Sinovi Aronovi bili  su: Nadab, Abihu, Eleazar i Itamar. </p> 
 <p><a name="an_24:2">24:2</a> Ali su Nadab i Abihu umrli  prije oca i nisu imali djece; zato su svećeničku službu vršili  Eleazar i Itamar. </p> 
 <p><a name="an_24:3">24:3</a> David je razdijelio na redove njih i Sadoka, od Eleazarovih sinova, i Ahimeleka, od Itamarovih sinova, po  njihovu redu u njihovoj službi. </p> 
 <p><a name="an_24:4">24:4</a> Ali se u Eleazarovih sinova  našlo više muških poglavara nego u Itamarovih sinova, pa kad  ih podijeliše, od Eleazarovih je sinova bilo šesnaest porodičnih  poglavara, a od Itamarovih sinova samo osam porodičnih poglavara. </p> 
 <p><a name="an_24:5">24:5</a> Zato su ih razdijelili ždrebovima, jedne i druge, jer su posvećeni  knezovi i Božji knezovi bili i od Eleazarovih sinova i od Itamarovih  sinova. </p> 
 <p><a name="an_24:6">24:6</a> Popisao ih je Netanelov sin Šemaja, pisar od Levijeva  plemena, pred kraljem, knezovima, svećenikom Sadokom, Ebjatarovim  sinom Ahimelekom, pred poglavarima porodica među svećenicima  i levitima, uzevši po jednu porodicu za Eleazara, a po jednu  opet za Itamara.</p> 
 <p><a name="an_24:7">24:7</a> Prvi je ždrijeb pao na Jojariba, drugi na Jedaju, </p> 
 <p><a name="an_24:8">24:8</a> treći  na Harima, četvrti na Seorima, </p> 
 <p><a name="an_24:9">24:9</a> peti na Malkiju, šesti na Mijamina,</p> 
 <p><a name="an_24:10">24:10</a> sedmi na Hakosa, osmi na Abiju, </p> 
 <p><a name="an_24:11">24:11</a> deveti na Ješuu, deseti  na Šekaniju, </p> 
 <p><a name="an_24:12">24:12</a> jedanaesti na Elijašiba, dvanaesti na Jakima,</p> 
 <p><a name="an_24:13">24:13</a> trinaesti na Hupu, četrnaesti na Ješebaba, </p> 
 <p><a name="an_24:14">24:14</a> petnaesti  na Bilgu, šesnaesti na Imera, </p> 
 <p><a name="an_24:15">24:15</a> sedamnaesti na Hezira, osamnaesti  na Hapisesa, </p> 
 <p><a name="an_24:16">24:16</a> devetnaesti na Petahju, dvadeseti na Ezekiela,</p> 
 <p><a name="an_24:17">24:17</a> dvadeset i prvi na Jakina, dvadeset i drugi na Gamula, </p> 
 <p><a name="an_24:18">24:18</a> dvadeset  i treći na Delaju, dvadeset i četvrti na Maazju.</p> 
 <p><a name="an_24:19">24:19</a> To je njihov red u službi kojim treba da idu u Jahvin  Dom, po svom pravilu, primljenu od oca im Arona, kako mu je zapovjedio  Jahve, Bog Izraelov.</p> 
 <p><a name="an_24:20">24:20</a> Od ostalih Levijevih sinova bio je od Amramovih sinova  Šubael; od Šubaelovih sinova Jehdeja; </p> 
 <p><a name="an_24:21">24:21</a> od Rehabje, od Rehabjinih  sinova poglavar Jišija; </p> 
 <p><a name="an_24:22">24:22</a> od Jisharovaca Šelomot; od Šelomotovih  sinova Jahat. </p> 
 <p><a name="an_24:23">24:23</a> Od Jerijinih sinova: drugi Amarja, treći Jahaziel, četvrti Jekaman. </p> 
 <p><a name="an_24:24">24:24</a> Od sinova Uzielovih Mika; od Mikinih sinova  Šamir; </p> 
 <p><a name="an_24:25">24:25</a> Mikin brat Jišija; od Jišijinih sinova Zaharija; </p> 
 <p><a name="an_24:26">24:26</a> Merarijevi  sinovi: Mahli i Muši; sinovi Jaazije, njegova sina. </p> 
 <p><a name="an_24:27">24:27</a> Merarijevi  sinovi po Jaaziji, njegovu sinu: Šoham, Zakur i Ibri; </p> 
 <p><a name="an_24:28">24:28</a> po  Mahliju Eleazar, koji nije imao djece; </p> 
 <p><a name="an_24:29">24:29</a> po Kišu, Kišovi sinovi, Jerahmeel. </p> 
 <p><a name="an_24:30">24:30</a> Mušijevi sinovi: Mahli, Eder i Jerimot. To su bili levitski sinovi po svojim porodicama. </p> 
 <p><a name="an_24:31">24:31</a> I oni  su bacali ždrebove kao njihovi rođaci, Aronovi sinovi, pred kraljem  Davidom, Sadokom, Ahimelekom i porodičnim poglavarima među svećenicima  i levitima, i to jednako glavar obitelji kao i njegov najmlađi  brat. </p> 
 <p><a name="an_25:1">25:1</a> David je s vojničkim zapovjednicima izabrao za službu Asafove, Hemanove i Jedutunove sinove koji će zanosno pjevati hvalu uz  citre, harfe i cimbale; između njih su bili izbrojeni ljudi za  posao u svojoj službi: </p> 
 <p><a name="an_25:2">25:2</a> od Asafovih sinova: Zakur, Josip, Netanija  i Asarela; Asafovi sinovi pod upravom Asafa, koji je zanosno  pjevao hvalu po kraljevoj uredbi.</p> 
 <p><a name="an_25:3">25:3</a> Od Jedutuna: Jedutunovih šest sinova: Gedalija, Sori,  Ješaja, Šimej, Hašabja i Matitja pod upravom svog oca Jedutuna  koji je zanosno pjevao hvalu uz citru slaveći i hvaleći Jahvu.</p> 
 <p><a name="an_25:4">25:4</a> Od Hemana: Hemanovi sinovi: Bukija, Matanija, Uziel, Šebuel, Jerimot, Hananija, Hanani, Eliata, Gidalti, Romamti-Ezer, Jošbekaša, Maloti, Hotir, Mahaziot. </p> 
 <p><a name="an_25:5">25:5</a> Svi su oni bili sinovi kraljeva  vidioca Hemana koji je objavljivao Božje stvari da uzvisi njegovu  moć; a Bog je dao Hemanu četrnaest sinova i tri kćeri. </p> 
 <p><a name="an_25:6">25:6</a> Svi  su oni pod vodstvom svoga oca Asafa te Jedutuna i Hemana pjevali  u Jahvinu Domu uz cimbale, harfe i citre za službu u Božjem Domu, po kraljevoj uredbi. </p> 
 <p><a name="an_25:7">25:7</a> Bilo ih je, s njihovom braćom, uvježbanih  u pjevanju Jahvinih pjesama, dvjesta osamdeset i osam, sve samih  vještaka. </p> 
 <p><a name="an_25:8">25:8</a> Bacili su ždrebove za svoju službenu dužnost, najmanji  isto kao i najveći, učitelj kao i učenik. </p> 
 <p><a name="an_25:9">25:9</a> Prvi je ždrijeb  pao na Asafovca Josipa, drugi na Gedaliju s njegovom braćom i  sinovima, njih dvanaest, </p> 
 <p><a name="an_25:10">25:10</a> treći na Zakura s njegovim sinovima  i braćom, njih dvanaest; </p> 
 <p><a name="an_25:11">25:11</a> četvrti na Jisrija s njegovim sinovima  i braćom, njih dvanaest; </p> 
 <p><a name="an_25:12">25:12</a> peti na Netaniju s njegovim sinovima  i braćom, njih dvanaest; </p> 
 <p><a name="an_25:13">25:13</a> šesti na Bukiju s njegovim sinovima  i braćom, njih dvanaest, </p> 
 <p><a name="an_25:14">25:14</a> sedmi na Isarelu s njegovim sinovima  i braćom, njih dvanaest; </p> 
 <p><a name="an_25:15">25:15</a> osmi na Ješaja s njegovim sinovima  i braćom, njih dvanaest; </p> 
 <p><a name="an_25:16">25:16</a> deveti na Mataniju s njegovim sinovima  i braćom, njih dvanaest; </p> 
 <p><a name="an_25:17">25:17</a> deseti na Šimeja s njegovim sinovima  i braćom, njih dvanaest; </p> 
 <p><a name="an_25:18">25:18</a> jedanaesti na Azarela s njegovim  sinovima i braćom, njih dvanaest; </p> 
 <p><a name="an_25:19">25:19</a> dvanaesti na Hašabju s  njegovim sinovima i braćom, njih dvanaest; </p> 
 <p><a name="an_25:20">25:20</a> trinaesti na Šubaela  s njegovim sinovima i braćom, njih dvanaest; </p> 
 <p><a name="an_25:21">25:21</a> četrnaesti na  Matitju s njegovim sinovima i braćom, njih dvanaest; </p> 
 <p><a name="an_25:22">25:22</a> petnaesti  na Jeremota s njegovim sinovima i braćom, njih dvanaest; </p> 
 <p><a name="an_25:23">25:23</a> šesnaesti  na Hananiju s njegovim sinovima i braćom, njih dvanaest; </p> 
 <p><a name="an_25:24">25:24</a> sedamnaesti  na Jošbekaša s njegovim sinovima i braćom, njih dvanaest; </p> 
 <p><a name="an_25:25">25:25</a> osamnaesti  na Hananija s njegovim sinovima i braćom, njih dvanaest; </p> 
 <p><a name="an_25:26">25:26</a> devetnaesti  na Malotija s njegovim sinovima i braćom, njih dvanaest; </p> 
 <p><a name="an_25:27">25:27</a> dvadeseti  na Elijatu s njegovim sinovima i braćom, njih dvanaest; </p> 
 <p><a name="an_25:28">25:28</a> dvadeset  i prvi na Hotira s njegovim sinovima i braćom, njih dvanaest; </p> 
 <p><a name="an_25:29">25:29</a> dvadeset i drugi na Gidaltija s njegovim sinovima i braćom, njih dvanaest; </p> 
 <p><a name="an_25:30">25:30</a> dvadeset i treći na Mahaziota s njegovim  sinovima i braćom, njih dvanaest; </p> 
 <p><a name="an_25:31">25:31</a> dvadeset i četvrti na Romamti-Ezera  s njegovim sinovima i braćom, njih dvanaest.</p> 
 <p><a name="an_26:1">26:1</a> Vratarski su redovi bili: od Korahovaca: Korahov sin Mešelemja  između Asafovih sinova; </p> 
 <p><a name="an_26:2">26:2</a> a Mešelemjini sinovi: prvenac Zaharija, drugi Jediael, treći Zebadja, četvrti Jatniel; </p> 
 <p><a name="an_26:3">26:3</a> peti Elam, šesti Johanan, sedmi Elijoenaj.</p> 
 <p><a name="an_26:4">26:4</a> Sinovi Obed-Edomovi: prvenac Šemaja, drugi Jozabad, treći  Joah, četvrti Sakar, a peti Netanel, </p> 
 <p><a name="an_26:5">26:5</a> šesti Amiel, sedmi Jisakar, osmi Peuletaj, jer ga je blagoslovio Bog, </p> 
 <p><a name="an_26:6">26:6</a> a njegovu su se  sinu Šemaji rodili sinovi koji su bili poglavari u porodici jer  bijahu hrabri junaci. </p> 
 <p><a name="an_26:7">26:7</a> Šemajini su sinovi bili: Otni, Rafael, Obed, Elzabad sa svojom braćom, vrsnim ljudima, Elihu i Semakja. </p> 
 <p><a name="an_26:8">26:8</a> Svi su oni bili od Obed-Edomovih sinova, oni i njihovi sinovi  i njihova braća, vrsni ljudi, sposobni za službu; bilo ih je  šezdeset i dva od Obed-Edoma.</p> 
 <p><a name="an_26:9">26:9</a> Mešelemjinih sinova i braće, vrsnih ljudi, bilo je osamnaest. </p> 
 <p><a name="an_26:10">26:10</a> Hosini sinovi od Merarijevih sinova: poglavar Šimri, iako  nije bio prvenac, njegov ga je otac postavio za poglavara; </p> 
 <p><a name="an_26:11">26:11</a> drugi  Hilkija, treći Tebalija, četvrti Zaharija; Hosinih svih sinova  i braće bilo je trinaest.</p> 
 <p><a name="an_26:12">26:12</a> Ovo su vratarski redovi. Glavari ovih junaka bili su, kao i njihova braća, čuvari u službi Jahvina Doma. </p> 
 <p><a name="an_26:13">26:13</a> Bacali  su ždrebove, najmanji kao i najveći, po obiteljima za svaka pojedina  vrata. </p> 
 <p><a name="an_26:14">26:14</a> Ždrijeb na istok pao je Šelemji; njegov sin Zaharija  bio je mudar savjetnik. Kad su bacili ždrebove, dopao mu je ždrijeb  na sjever, </p> 
 <p><a name="an_26:15">26:15</a> Obed-Edomu na jug; a njegovim sinovima na spremište; </p> 
 <p><a name="an_26:16">26:16</a> Šufimu i Hosi na zapad Šaleketskim vratima, na putu koji  vodi k usponu; straža je bila do straže. </p> 
 <p><a name="an_26:17">26:17</a> S istoka šest levita, sa sjevera četiri na dan, s juga četiri na dan; a kod spremišta  po dva. </p> 
 <p><a name="an_26:18">26:18</a> Na hramskoj prigradnji, sa zapada, četiri na usponu, dva kod prigradnje. </p> 
 <p><a name="an_26:19">26:19</a> To su vratarski redovi među Korahovim  i Merarijevim sinovima.</p> 
 <p><a name="an_26:20">26:20</a> Leviti, njihova braća, bili su: Ahija nad blagom Božjega  Doma i nad blagom posvećenih stvari.</p> 
 <p><a name="an_26:21">26:21</a> Ladanovi sinovi, Geršonovci po Ladanu, poglavari obitelji  Ladana Geršonovca, bili su Jehielovci. </p> 
 <p><a name="an_26:22">26:22</a> Jehielovci Zetam i  brat mu Joel bili su nadstojnici nad blagom Jahvina Doma.</p> 
 <p><a name="an_26:23">26:23</a> Od Amramovaca, Jisharovaca, Hebronovaca i Uzielovaca  bili su:</p> 
 <p><a name="an_26:24">26:24</a> Šebuel, sin Mojsijeva sina Geršoma, nadstojnik nad blagom. </p> 
 <p><a name="an_26:25">26:25</a> Njegova braća po Eliezeru: Rehabja, sin mu, njegov sin Izaija, njegov sin Joram, njegov sin Zikri, njegov sin Šelomit. </p> 
 <p><a name="an_26:26">26:26</a> Taj  je Šelomit sa svojom braćom bio odgovoran za sve blago od posvećenih  stvari koje je posvetio kralj David s porodičnim poglavarima, s tisućnicima, stotnicima i vojnim zapovjednicima. </p> 
 <p><a name="an_26:27">26:27</a> Posvetili  su dio ratnog plijena da se bolje ojača Jahvin Dom. </p> 
 <p><a name="an_26:28">26:28</a> Što je  god bio posvetio vidjelac Samuel, Kišev sin Šaul, Nerov sin Abner  i Sarvijin sin Joab, sve posvećeno, bilo je pod nadzorom Šelomita  i njegove braće.</p> 
 <p><a name="an_26:29">26:29</a> Jisharovci Kenanija i njegovi sinovi bili su nad svjetovnim  poslovima kao nadzornici i suci u Izraelu.</p> 
 <p><a name="an_26:30">26:30</a> Hebronovci Hašabja i njegova braća, tisuću i sedam stotina  vrsnih ljudi, upravljali su Izraelom s ovu stranu Jordana na  zapadu u svakom Jahvinu poslu i u kraljevskoj službi. </p> 
 <p><a name="an_26:31">26:31</a> Poglavar  Hebronovaca bio je Jerija. Četrdesete godine Davidova kraljevanja  potražili su obiteljska rodoslovlja Hebronovaca i našlo se među  njima vrsnih ljudi u Gileadskom Jazeru. </p> 
 <p><a name="an_26:32">26:32</a> Njegove braće, vrsnih  ljudi, bilo je dvije tisuće i sedam stotina porodičnih poglavara;  kralj David postavio ih je nad Rubenovim i Gadovim plemenom i  nad polovinom Manašeova plemena za sve Božje poslove i za kraljevske  poslove. </p> 
 <p><a name="an_27:1">27:1</a> Izraelovi sinovi po svome broju. Poglavari porodica, tisućnici, stotnici i nadzornici služili su kralju u svakom poslu. U redovima  su dolazili i odlazili od mjeseca do mjeseca, u svim godišnjim  mjesecima; svaki je red imao dvadeset i četiri tisuće ljudi.</p> 
 <p><a name="an_27:2">27:2</a> Nad prvim je redom, prvoga mjeseca, bio Zabdielov sin  Jašobam. U svom je redu imao dvadeset i četiri tisuće ljudi. </p> 
 <p><a name="an_27:3">27:3</a> Pripadao je Peresovim sinovima i bio zapovjednik svih vojvoda  u vojsci prvoga mjeseca.</p> 
 <p><a name="an_27:4">27:4</a> Nad redom drugoga mjeseca bio je Ahošanin Dodaj, a predstojnik  u njegovu redu bio je Mikelot. U svom je redu imao dvadeset i  četiri tisuće ljudi.</p> 
 <p><a name="an_27:5">27:5</a> Vojvoda treće vojske, trećega mjeseca, bio je sin svećenika  Jojade, poglavar Benaja. U svom je redu imao dvadeset i četiri  tisuće. </p> 
 <p><a name="an_27:6">27:6</a> Taj je Benaja bio junak među tridesetoricom i nad  tridesetoricom i u njegovu je redu bio sin mu Amizabad.</p> 
 <p><a name="an_27:7">27:7</a> Četvrti, četvrtoga mjeseca, bio je Joabov brat Asahel, a za njim sin mu Zebadja. U svom je redu imao dvadeset i četiri  tisuće. </p> 
 <p><a name="an_27:8">27:8</a> Peti, petoga mjeseca, bio je vojvoda Jizrahanin Šamhut.  U svom je redu imao dvadeset i četiri tisuće. </p> 
 <p><a name="an_27:9">27:9</a> Šesti, šestoga  mjeseca, bio je Ikešov sin Ira, Tekoanac. U svom je redu imao  dvadeset i četiri tisuće. </p> 
 <p><a name="an_27:10">27:10</a> Sedmi, sedmoga mjeseca, bio je  Pelonjanin Heles od Efrajimovih sinova. U svom je redu imao dvadeset  i četiri tisuće. </p> 
 <p><a name="an_27:11">27:11</a> Osmi, osmoga mjeseca, bio je Hušaćanin Sibkaj, Zarhijevac. U svom je redu imao dvadeset i četiri tisuće. </p> 
 <p><a name="an_27:12">27:12</a> Deveti, devetoga mjeseca, bio je Anatoćanin Abiezer, Benjaminovac. U  svom je redu imao dvadeset i četiri tisuće. </p> 
 <p><a name="an_27:13">27:13</a> Deseti, desetoga  mjeseca, bio je Netofaćanin Mahraj, Zarhijevac. U svom je redu  imao dvadeset i četiri tisuće. </p> 
 <p><a name="an_27:14">27:14</a> Jedanaesti, jedanaestoga mjeseca, bio je Piratonjanin Benaja, Efrajimovac. U svom je redu imao  dvadeset i četiri tisuće. </p> 
 <p><a name="an_27:15">27:15</a> Dvanaesti, dvanaestoga mjeseca, bio je Netofaćanin Heldaj, Otnielovac. U svom je redu imao dvadeset  i četiri tisuće.</p> 
 <p><a name="an_27:16">27:16</a> Nad Izraelovim plemenima bili su knezovi: nad Rubenovim  Zikrijev sin knez Eliezer; nad Šimunovim Maakin sin Šefatja; </p> 
 <p><a name="an_27:17">27:17</a> nad Levijevim Kemuelov sin Hašabja; nad Aronovim Sadok; </p> 
 <p><a name="an_27:18">27:18</a> nad  Judinim Elihu od Davidove braće; nad Jisakarovim Mihaelov sin  Omri; </p> 
 <p><a name="an_27:19">27:19</a> nad Zebulunovim Obadjin sin Jišmaja; nad Naftalijevim  Azrielov sin Jerimot. </p> 
 <p><a name="an_27:20">27:20</a> Nad Efrajimovim sinovima Azazjin sin  Hošea; nad polovinom Manašeova plemena Pedajin sin Joel, </p> 
 <p><a name="an_27:21">27:21</a> nad  drugom polovinom Manašeova plemena u Gileadu Zaharijin sin Jido;  nad Benjaminom Abnerov sin Jaasiel; </p> 
 <p><a name="an_27:22">27:22</a> nad Danom Jerohamov sin  Azarel. To su bili knezovi izraelskih plemena.</p> 
 <p><a name="an_27:23">27:23</a> Ali David nije dao izbrojiti onih kojima bijaše dvadeset  godina i manje, jer Jahve bijaše rekao da će umnožiti Izraelce  kao nebeske zvijezde. </p> 
 <p><a name="an_27:24">27:24</a> Sarvijin je sin Joab počeo vršiti popis, ali ga nije dovršio. Stoga je Srdžba došla na Izrael i zato  taj broj nije bio primljen u brojčani izvještaj Ljetopisa kralja  Davida. </p> 
 <p><a name="an_27:25">27:25</a> Nadstojnik nad kraljevim blagom bio je Adielov sin Azmavet, a nadstojnik za blago u zemlji, u gradovima, selima i tvrđavama, bio je Uzijin sin Jonatan. </p> 
 <p><a name="an_27:26">27:26</a> Nadstojnik nad poljskim radnicima  koji su obrađivali zemlju bio je Kelubov sin Ezri. </p> 
 <p><a name="an_27:27">27:27</a> Nadstojnik  nad vinogradarima Ramaćanin Šimej. Nadstojnik nad vinogradrskim  klijetima bio je Šifmejac Zabdi. </p> 
 <p><a name="an_27:28">27:28</a> Nadstojnik nad maslinama  i dudovima što su po Šefeli bio je Gederac Hanan; nadstojnik  nad skladištima ulja Joaš. </p> 
 <p><a name="an_27:29">27:29</a> Nadstojnik nad govedima što su  pasla u Šaronu bio je Šaronac Šitraj. Nadstojnik nad krupnom  stokom u dolinama bio je Edlajev sin Šafat. </p> 
 <p><a name="an_27:30">27:30</a> Nadstojnik nad  devama Jišmaelac Obil. Nadstojnik nad magaricama Meronoćanin  Jehdeja. </p> 
 <p><a name="an_27:31">27:31</a> Nadstojnik nad ovcama i kozama Hagrijac Jaziz. Svi  su oni bili nadstojnici nad imanjem kralja Davida.</p> 
 <p><a name="an_27:32">27:32</a> Savjetnik je bio Davidov stric Jonatan, mudar čovjek;  bio je i književnik; a Hakmonijev sin Jehiel bio je s kraljevim  sinovima. </p> 
 <p><a name="an_27:33">27:33</a> Ahitofel je bio kraljev savjetnik, Arkijac Hušaj  kraljev prijatelj. </p> 
 <p><a name="an_27:34">27:34</a> Ahitofela su naslijedili Benajin sin Jojada  i Ebjatar, kraljev je vojvoda bio Joab.</p> 
 <p><a name="an_28:1">28:1</a> David sakupi u Jeruzalem sve izraelske knezove, plemenske  knezove i poglavare od redova koji su služili kralja, tisućnike, stotnike i nadstojnike nad svim imanjem i blagom kraljevim i  blagom njegovih sinova, zajedno s dvoranima i junacima i svim  hrabrim vojnicima. </p> 
 <p><a name="an_28:2">28:2</a> Ustavši na noge, kralj David reče: "Čujte me, moja braćo i moj narode! Ja sam bio namislio u  svom srcu da sagradim dom gdje bi počivao Kovčeg saveza Jahvina  i da bude podnožje nogama našega Boga te sam pripravio što treba  za gradnju. </p> 
 <p><a name="an_28:3">28:3</a> Ali mi je Bog rekao: 'Nećeš ti sagraditi Doma  mome imenu jer si ratnik i prolijevao si krv.'</p> 
 <p><a name="an_28:4">28:4</a> Jahve, Izraelov Bog, izabrao je mene od sveg moga roda  da budem kralj nad Izraelom zauvijek; jer je Judu izabrao za  kneza, a iz Judina doma dom moga oca; između sinova moga oca  bilo mu je drago da mene postavi kraljem nad svim Izraelom. </p> 
 <p><a name="an_28:5">28:5</a> Tako  je između mojih sinova, jer mi je mnogo sinova dao Jahve, izabrao  moga sina Salomona da sjedi na prijestolju Jahvina kraljevstva  nad Izraelom. </p> 
 <p><a name="an_28:6">28:6</a> I rekao mi je: 'Tvoj sin Salomon sagradit će  meni Dom i moja predvorja; jer sam njega izabrao sebi za sina  i ja ću mu biti otac. </p> 
 <p><a name="an_28:7">28:7</a> Utvrdit ću njegovo kraljevstvo zauvijek  ako bude postojano vršio moje zapovijedi i moje zakone kao danas.'</p> 
 <p><a name="an_28:8">28:8</a> Sada, dakle, pred očima sveg Izraela, Jahvina zbora, i  pred svojim Bogom, koji nas sluša, velim: držite i tražite sve  zapovijedi Jahve, svoga Boga, da biste zadržali u posjedu ovu  dobru zemlju i ostavili je u baštinu svojim sinovima nakon sebe  dovijeka. </p> 
 <p><a name="an_28:9">28:9</a> A ti, sine moj Salomone, poznaj Boga, svoga oca, i služi  mu čitavim srcem i spremnom dušom, jer Jahve ispituje sva srca  i zna sve misli i namjere; ako ga budeš tražio, dat će ti se  da ga nađeš; ako li ga ostaviš, odbacit će te zauvijek. </p> 
 <p><a name="an_28:10">28:10</a> Uvidi  sada da te Jahve izabrao da gradiš Dom za Svetište, budi junak  i radi!"</p> 
 <p><a name="an_28:11">28:11</a> Tada David predade sinu Salomonu uzorak trijema, njegovih  kuća, riznica, gornjih soba, ćelija i doma Pomirilišta; </p> 
 <p><a name="an_28:12">28:12</a> uzorak  svega što bijaše smislio u duhu za predvorja Jahvina Doma, za  sve sobe unaokolo, za riznicu Doma Božjega, za riznicu posvećenih  stvari, </p> 
 <p><a name="an_28:13">28:13</a> za svećeničke i levitske redove, za svaki posao u  službi oko Doma Jahvina: </p> 
 <p><a name="an_28:14">28:14</a> zlato u šipkama, zlato potrebno  za sve zlatno posuđe ove ili one službe; srebro u šipkama potrebno  za sve srebrno posuđe, za sve posuđe ove ili one službe; </p> 
 <p><a name="an_28:15">28:15</a> šipke  za zlatne svijećnjake sa zlatnim svjetiljkama, prema težini svakoga  svijećnjaka i njegovih svjetiljaka, i za srebrne svijećnjake  prema težini svakoga svijećnjaka i njegovih svjetiljaka i prema  namjeni svakog svijećnjaka; </p> 
 <p><a name="an_28:16">28:16</a> zlato u šipkama za stolove na  kojima će stajati prineseni hljebovi, za svaki stol; srebro za  srebrne stolove, </p> 
 <p><a name="an_28:17">28:17</a> za viljuške i kotliće, za čaše od čista  zlata, za zlatne pehare, zlato u šipkama za svaki pehar; za srebrne  pehare, srebro u šipkama za svaki pehar, </p> 
 <p><a name="an_28:18">28:18</a> za kadioni žrtvenik  žeženoga zlata u šipkama; za uzorak od kola sa zlatnim kerubinima  koji će raširenim krilima zaklanjati Jahvin Kovčeg. </p> 
 <p><a name="an_28:19">28:19</a> Sve to  u skladu s onim što Jahve napisa vlastitom rukom da bi razjasnio  cijelo djelo za koje on pribavi uzorak.</p> 
 <p><a name="an_28:20">28:20</a> Tada David reče svome sinu Salomonu: "Budi junak, hrabar, i radi! Ne boj se i ne plaši se, jer će Jahve, Bog, moj Bog, biti s tobom! Neće te napustiti niti te ostaviti dok ne svršiš  sav posao za službu oko Jahvina Doma. </p> 
 <p><a name="an_28:21">28:21</a> Evo svećeničkih i levitskih  redova za svaku službu u Božjem Domu; imaš uza se za svaki posao  svakovrsnih ljudi, spremnih i vještih svakoj službi, knezovi  i sav narod pod tvojim su zapovjedništvom."</p> 
 <p><a name="an_29:1">29:1</a> Kralj David reče svemu zboru: "Bog je izabrao moga sina Salomona, mlado i nježno momče, a ovo je velik posao, jer neće biti za  čovjeka dvor nego za Boga Jahvu. </p> 
 <p><a name="an_29:2">29:2</a> Pripremio sam, koliko sam  mogao, za Dom svoga Boga zlata za zlatne stvari i srebra za srebrne, tuča za tučane, željeza za željezne, drva za drvene; oniksova  kamenja i dragulja za ukivanje, dragulja za ukras i šarenih dragulja, svakojakoga dragog kamenja i izobila mramora. </p> 
 <p><a name="an_29:3">29:3</a> Iz ljubavi  prema Bogu dajem još i svoga zlata i srebra za Dom svoga Boga, osim svega što sam pripravio za sveti Dom. </p> 
 <p><a name="an_29:4">29:4</a> Tri tisuće zlatnih  talenata ofirskoga zlata i sedam tisuća talenata čistoga srebra  da se oblože zidovi prostorija. </p> 
 <p><a name="an_29:5">29:5</a> Zlato za zlatne stvari, a  srebro za srebrne i za svako djelo umjetničkih ruku. Bi li danas  još tko htio dragovoljno što priložiti svojom rukom Jahvi?"</p> 
 <p><a name="an_29:6">29:6</a> Tada su dragovoljno priložili knezovi obitelji i knezovi  izraelskih plemena, tisućnici, stotnici i nadstojnici nad kraljevskim  poslovima. </p> 
 <p><a name="an_29:7">29:7</a> Dali su za službu u Božjem Domu zlata pet tisuća  talenata i deset tisuća zlatnih darika, srebra deset tisuća talenata, tuča osamnaest tisuća talenata, željeza sto tisuća talenata. </p> 
 <p><a name="an_29:8">29:8</a> U koga se god našlo dragulja, svi su darivali u riznicu Jahvina  Doma na ruke Jehiela Geršonovca. </p> 
 <p><a name="an_29:9">29:9</a> Narod se veselio što su dragovoljno  prilagali, jer su prilagali iskrena srca Jahvi; i kralj David  radovao se od srca.</p> 
 <p><a name="an_29:10">29:10</a> Potom David blagoslovi Jahvu pred svim zborom. I reče  David: "Blagoslovljen da si, Jahve, Bože našeg oca Izraela, od  vijeka do vijeka! </p> 
 <p><a name="an_29:11">29:11</a> Tvoja je, Jahve, veličina, sila, slava, sjaj i veličanstvo, jer je tvoje sve što je na nebu i na zemlji;  tvoje je, Jahve, kraljevstvo i ti si uzvišen povrh svega, Poglavar  svega! </p> 
 <p><a name="an_29:12">29:12</a> Od tebe je bogatstvo i slava, ti vladaš nad svim,  u tvojoj je ruci sila i moć, u tvojoj je vlasti da učiniš velikim  i jakim sve. </p> 
 <p><a name="an_29:13">29:13</a> I slavimo te, Bože naš, i hvalimo tvoje dično  ime. </p> 
 <p><a name="an_29:14">29:14</a> Tko sam ja i što je moj narod da bismo imali snage ovoliko  prinijeti tebi dragovoljno? Od tebe je sve, i iz tvojih ruku  primivši, dali smo tebi! </p> 
 <p><a name="an_29:15">29:15</a> Pridošlice smo pred tobom, naseljenici  kao svi naši očevi; naši dani na zemlji prolaze kao sjena i nema  nade. </p> 
 <p><a name="an_29:16">29:16</a> Jahve, Bože naš, sve ovo mnogo blago koje smo pripravili  za gradnju Doma tebi, tvome svetom imenu, iz tvoje je ruke i  sve je tvoje! </p> 
 <p><a name="an_29:17">29:17</a> Ali znam, o Bože moj, da ti iskušavaš srca  i da ljubiš iskrenost; ja sam iskrena srca dragovoljno prinio  sve ovo i s radošću sam gledao tvoj narod koji je ovdje kako  ti dragovoljno prinosi. </p> 
 <p><a name="an_29:18">29:18</a> Jahve, Bože naših otaca Abrahama, Izaka i Jakova, sačuvaj dovijeka u srcu svoga naroda tu misao  i namjeru i upravi njegovo srce k sebi! </p> 
 <p><a name="an_29:19">29:19</a> A mome sinu Salomonu  daj pošteno srce da bi se držao tvojih zapovijedi, tvojih odredaba  i tvojih uredaba, da bi vršio sve i da bi sagradio dvor za koji  sam sve spremio!" </p> 
 <p><a name="an_29:20">29:20</a> Tada David reče svemu zboru: "Blagoslovite sada Jahvu, svoga Boga!" I sav je zbor blagoslovio Jahvu, Boga svojih otaca, i, pavši ničice, poklonio se Jahvi i kralju. </p> 
 <p><a name="an_29:21">29:21</a> Žrtvovali su  Jahvi klanice i prinijeli Jahvi paljenice sutradan: tisuću junaca, tisuću ovnova, tisuću jaganjaca s njihovim ljevanicama, mnogo  drugih žrtava za sav Izrael. </p> 
 <p><a name="an_29:22">29:22</a> Jeli su i pili pred Jahvom onoga  dana vrlo se radujući. Zakraljili su po drugi put Davidova sina  Salomona i pomazali ga po Jahvinoj volji za kneza, a Sadoka za  svećenika. </p> 
 <p><a name="an_29:23">29:23</a> Tako je Salomon sjeo na Jahvino prijestolje da  kraljuje namjesto svoga oca Davida. Bio je sretan i slušao ga  je sav Izrael. </p> 
 <p><a name="an_29:24">29:24</a> Svi su knezovi i junaci i svi sinovi kralja  Davida pružili ruku kralju Salomonu i svečano mu obećali pokornost. </p> 
 <p><a name="an_29:25">29:25</a> Jahve je vrlo uzvisio Salomona pred očima sveg Izraela i  dao njegovu kraljevstvu veličanstvo kakvo nijedan kralj prije  njega nije imao u Izraelu.</p> 
 <p><a name="an_29:26">29:26</a> Tako je Jišajev sin David kraljevao nad svim Izraelom. </p> 
 <p><a name="an_29:27">29:27</a> Nad Izraelom je kraljevao četrdeset godina; u Hebronu je  kraljevao sedam godina, u Jeruzalemu je kraljevao trideset i  tri godine. </p> 
 <p><a name="an_29:28">29:28</a> Umro je u lijepoj starosti, nauživši se života, bogatstva i slave. Na njegovo se mjesto zakraljio sin mu Salomon. </p> 
 <p><a name="an_29:29">29:29</a> Djela kralja Davida, od prvog do posljednjeg, zapisana su  u povijesti vidioca Samuela, u povijesti proroka Natana i u povijesti  vidioca Gada, </p> 
 <p><a name="an_29:30">29:30</a> sa svim njegovim kraljevanjem, njegovim junaštvom  i događajima što prijeđoše preko njega i Izraela i svih drugih  kraljevstava zemaljskih.</p> 
 <p></p><hr>
 <center>
 <a href="ch2.htm">Next: 2 Chronicles</a></center>
 </body>