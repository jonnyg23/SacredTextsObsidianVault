<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="lev.htm">Previous</a> 
 <a href="deu.htm">Next</a> 
 </center>
 <hr>
  <h3 align="center">Croatian Bible: Numbers</h3> 
 <p><a name="an_1:1">1:1</a> U Sinajskoj pustinji, u Šatoru sastanka, reče Jahve Mojsiju  prvoga dana drugoga mjeseca, druge godine po izlasku iz zemlje  egipatske: </p> 
 <p><a name="an_1:2">1:2</a> "Obavite popis sve zajednice izraelske po rodovima  i porodicama, navodeći imena svih muškaraca, glavu po glavu. </p> 
 <p><a name="an_1:3">1:3</a> Od dvadeset godina naviše, za borbu sposobne u Izraelu, ti  i Aron pobilježite prema njihovim jedinicama. </p> 
 <p><a name="an_1:4">1:4</a> Neka s vama  bude po jedan čovjek od svakoga plemena, glavari svoga pradjedovskog  doma. </p> 
 <p><a name="an_1:5">1:5</a> Ovo su imena ljudi koji će vam pomagati: Elisur, sin Šedeurov, za pleme Rubenovo; </p> 
 <p><a name="an_1:6">1:6</a> Šelumiel, sin Surišadajev, za pleme Šimunovo; </p> 
 <p><a name="an_1:7">1:7</a> Nahšon, sin Aminadabov, za pleme Judino; </p> 
 <p><a name="an_1:8">1:8</a> Netanel, sin Suarov, za pleme Jisakarovo; </p> 
 <p><a name="an_1:9">1:9</a> Eliab, sin Helonov, za pleme Zebulunovo.</p> 
 <p><a name="an_1:10">1:10</a> Za Josipove sinove: Elišama, sin Amihudov, za pleme Efrajimovo;  Gamliel, sin Pedahsurov, za pleme Manašeovo; </p> 
 <p><a name="an_1:11">1:11</a> Abidan, sin  Gidonijev, za pleme Benjaminovo; </p> 
 <p><a name="an_1:12">1:12</a> Ahiezer, sin Amišadajev, za pleme Danovo; </p> 
 <p><a name="an_1:13">1:13</a> Pagiel, sin Okranov, za pleme Ašerovo; </p> 
 <p><a name="an_1:14">1:14</a> Elijasaf, sin Deuelov, za pleme Gadovo; </p> 
 <p><a name="an_1:15">1:15</a> Ahira, sin Enanov, za pleme Naftalijevo."</p> 
 <p><a name="an_1:16">1:16</a> To bijahu sazivači zajednice, knezovi pradjedovskih plemena  i glavari rodova izraelskih.</p> 
 <p><a name="an_1:17">1:17</a> Mojsije i Aron onda uzmu one ljude što su po imenu bili  određeni </p> 
 <p><a name="an_1:18">1:18</a> te prvoga dana drugoga mjeseca sazovu svu zajednicu.  Tada se u popis prema rodovima i porodicama po redu unosio broj  osoba starijih od dvadeset godina. </p> 
 <p><a name="an_1:19">1:19</a> Kako je Jahve naredio  Mojsiju, tako ih je on pobilježio u Sinajskoj pustinji.</p> 
 <p><a name="an_1:20">1:20</a> Kad se utvrdi potomstvo Rubena, Izraelova prvorođenca, prema njegovim rodovima i porodicama, pribilježiše, glavu po  glavu, imena svih muškaraca od dvadeset godina naviše, svih za  borbu sposobnih. </p> 
 <p><a name="an_1:21">1:21</a> Popisanih od Rubenova plemena bilo je četrdeset  i šest tisuća i pet stotina.</p> 
 <p><a name="an_1:22">1:22</a> Bili su popisani Šimunovi potomci prema njihovim rodovima  i porodicama: pribilježiše se, glava po glava, imena svih muškaraca  od dvadeset godina naviše, svih za borbu sposobnih. </p> 
 <p><a name="an_1:23">1:23</a> Popisanih  od Šimunova plemena bilo je pedeset i devet tisuća i tri stotine.</p> 
 <p><a name="an_1:24">1:24</a> Kad se utvrdi potomstvo sinova Gadovih prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:25">1:25</a> Popisanih  od Gadova plemena bilo je četrdeset i pet tisuća i šest stotina  i pedeset.</p> 
 <p><a name="an_1:26">1:26</a> Kad se utvrdi potomstvo sinova Judinih prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:27">1:27</a> Popisanih  od Judina plemena bilo je sedamdeset i četiri tisuće i šest stotina.</p> 
 <p><a name="an_1:28">1:28</a> Kad se utvrdi potomstvo sinova Jisakarovih prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:29">1:29</a> Popisanih  od Jisakarova plemena bilo je pedeset i četiri tisuće i četiri  stotine. </p> 
 <p><a name="an_1:30">1:30</a> Kad se utvrdi potomstvo sinova Zebulunovih prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:31">1:31</a> Popisanih  od Zebulunova plemena bilo je pedeset i sedam tisuća i četiri  stotine. </p> 
 <p><a name="an_1:32">1:32</a> Josipovi sinovi: Kad se utvrdi potomstvo sinova Efrajimovih, prema njihovim rodovima i porodicama, pribilježiše se, glava  po glava, imena onih od dvadeset godina i više, svih za borbu  sposobnih. </p> 
 <p><a name="an_1:33">1:33</a> Popisanih od Efrajimova plemena bilo je četrdeset  tisuća i pet stotina.</p> 
 <p><a name="an_1:34">1:34</a> Kad se utvrdi potomstvo sinova Manašeovih, prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:35">1:35</a> Popisanih  od Manašeova plemena bilo je trideset i dvije tisuće i dvjesta.</p> 
 <p><a name="an_1:36">1:36</a> Kad se utvrdi potomstvo sinova Benjaminovih, prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:37">1:37</a> Popisanih  od Benjaminova plemena bilo je trideset i pet tisuća i četiri  stotine. </p> 
 <p><a name="an_1:38">1:38</a> Kad se utvrdi potomstvo sinova Danovih, prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:39">1:39</a> Popisanih  od Danova plemena bilo je šezdeset i dvije tisuće i sedam stotina.</p> 
 <p><a name="an_1:40">1:40</a> Kad se utvrdi potomstvo sinova Ašerovih, prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:41">1:41</a> Popisanih  od Ašerova plemena bila je četrdeset i jedna tisuća i pet stotina.</p> 
 <p><a name="an_1:42">1:42</a> Kad se utvrdi potomstvo sinova Naftalijevih, prema njihovim  rodovima i porodicama, pribilježiše se, glava po glava, imena  onih od dvadeset godina i više, svih za borbu sposobnih. </p> 
 <p><a name="an_1:43">1:43</a> Popisanih  od Naftalijeva plemena bilo je pedeset i tri tisuće i četiri  stotine. </p> 
 <p><a name="an_1:44">1:44</a> To su oni koje popisaše Mojsije i Aron sa dvanaest knezova  izraelskih, po jedan na svaki pradjedovski dom. </p> 
 <p><a name="an_1:45">1:45</a> Bili su popisani  svi Izraelci, prema pradjedovskim domovima, od dvadeset godina  i više, svi za borbu sposobni u Izraelu. </p> 
 <p><a name="an_1:46">1:46</a> Bilo je, dakle,  svih popisanih šest stotina i tri tisuće i pet stotina i pedeset.</p> 
 <p><a name="an_1:47">1:47</a> Među te nisu se ubrojili Levijevci prema svojem pradjedovskom  plemenu. </p> 
 <p><a name="an_1:48">1:48</a> Jahve je, naime, rekao Mojsiju: </p> 
 <p><a name="an_1:49">1:49</a> "Nipošto nemoj  popisivati Levijeva plemena niti ga unosi u popis Izraelaca. </p> 
 <p><a name="an_1:50">1:50</a> Nego ti sam odredi Levijevce za službu u Prebivalištu svjedočanstva;  za sav njegov namještaj i sve što na nj spada; neka oni nose  Prebivalište i sav njegov namještaj; neka oni u njemu poslužuju  i oko njega tabore. </p> 
 <p><a name="an_1:51">1:51</a> Kad se Prebivalište mora premještati, neka ga Levijevci rastave; a kad se s Prebivalištem treba utaboriti, neka ga Levijevci opet podignu. Svjetovnjak koji bi mu se primakao  neka se pogubi. </p> 
 <p><a name="an_1:52">1:52</a> Neka Izraelci logoruju svatko u svome taboru;  svatko kod svoje zastave, po četama. </p> 
 <p><a name="an_1:53">1:53</a> Levijevci neka borave  oko Prebivališta svjedočanstva, da se gnjev ne obori na izraelsku  zajednicu. Neka tako Levijevci stražu straže oko Prebivališta  svjedočanstva." </p> 
 <p><a name="an_1:54">1:54</a> Izraelci učine kako je Jahve Mojsiju naredio. U svemu  tako urade.</p> 
 <p><a name="an_2:1">2:1</a> Jahve reče Mojsiju i Aronu: </p> 
 <p><a name="an_2:2">2:2</a> "Neka Izraelci logoruju svatko  kod svoje zastave, pod znakovima svojih pradjedovskih domova;  neka se utabore oko Šatora sastanka, ali malo podalje.</p> 
 <p><a name="an_2:3">2:3</a> Sprijeda, s istočne strane, zastava Judina tabora, prema  njihovim četama. Glavar je Judinih potomaka Nahšon, sin Aminadabov. </p> 
 <p><a name="an_2:4">2:4</a> Njegova vojska broji sedamdeset i četiri tisuće i šest stotina  popisanih. </p> 
 <p><a name="an_2:5">2:5</a> Do njega neka taboruje Jisakarovo pleme. Glavar je Jisakarovih  potomaka Netanel, sin Suarov. </p> 
 <p><a name="an_2:6">2:6</a> Njegova vojska broji pedeset  četiri tisuće i četiri stotine popisanih.</p> 
 <p><a name="an_2:7">2:7</a> Onda pleme Zebulunovo. Glavar je Zebulunovih potomaka  Eliab, sin Helonov. </p> 
 <p><a name="an_2:8">2:8</a> Njegova vojska broji pedeset i sedam tisuća  i četiri stotine popisanih.</p> 
 <p><a name="an_2:9">2:9</a> Prema njihovim četama, svih je upisanih u Judinu taboru  sto osamdeset i šest tisuća i četiri stotine. Neka oni prvi stupaju!</p> 
 <p><a name="an_2:10">2:10</a> S juga je zastava tabora Rubenova, prema njihovim četama.  Glavar je Rubenovih potomaka Elisur, sin Šedeurov. </p> 
 <p><a name="an_2:11">2:11</a> Njegova  vojska broji četrdeset i šest tisuća i pet stotina popisanih.</p> 
 <p><a name="an_2:12">2:12</a> Do njega neka taboruje pleme Šimunovo. Glavar je Šimunovih  potomaka Šelumiel, sin Surišadajev. </p> 
 <p><a name="an_2:13">2:13</a> Njegova vojska broji  pedeset i devet tisuća i tri stotine popisanih.</p> 
 <p><a name="an_2:14">2:14</a> Onda pleme Gadovo. Glavar je Gadovih potomaka Elijasaf, sin Deuelov. </p> 
 <p><a name="an_2:15">2:15</a> Njegova vojska broji četrdeset i pet tisuća  šest stotina i pedeset popisanih.</p> 
 <p><a name="an_2:16">2:16</a> Prema njihovim četama, svih je upisanih u taboru Rubenovu  sto pedeset i jedna tisuća četiri stotine i pedeset. Neka oni  stupaju drugi!</p> 
 <p><a name="an_2:17">2:17</a> Potom neka ide Šator sastanka, tako da tabor levitski  bude usred drugih tabora. Kako taboruju, onako neka i stupaju:  svatko pod svojom zastavom.</p> 
 <p><a name="an_2:18">2:18</a> Sa zapada, zastava tabora Efrajimova, prema njihovim  četama. Glavar je Efrajimovih potomaka Elišama, sin Amihudov. </p> 
 <p><a name="an_2:19">2:19</a> Njegova vojska broji četrdeset tisuća i pet stotina popisanih.</p> 
 <p><a name="an_2:20">2:20</a> Do njega je pleme Manašeovo. Glavar je Manašeovih potomaka  Gamliel, sin Pedahsurov. </p> 
 <p><a name="an_2:21">2:21</a> Njegova vojska broji trideset i  dvije tisuće i dvjesta popisanih.</p> 
 <p><a name="an_2:22">2:22</a> Onda je pleme Benjaminovo. Glavar je potomaka Benjaminovih  Abidan, sin Gidonijev. </p> 
 <p><a name="an_2:23">2:23</a> Njegova vojska broji trideset i pet  tisuća i četiri stotine popisanih.</p> 
 <p><a name="an_2:24">2:24</a> Prema njihovim četama, svih je upisanih u Efrajimovu  taboru sto i osam tisuća i sto. Oni neka stupaju treći!</p> 
 <p><a name="an_2:25">2:25</a> Sa sjevera, zastava tabora Danova, prema njihovim četama.  Glavar je Danovih potomaka Ahiezer, sin Amišadajev. </p> 
 <p><a name="an_2:26">2:26</a> Njegova  vojska broji šezdeset i dvije tisuće i sedam stotina popisanih.</p> 
 <p><a name="an_2:27">2:27</a> Do njega neka se utabori pleme Ašerovo. Glavar je Ašerovih  potomaka Pagiel, sin Okranov. </p> 
 <p><a name="an_2:28">2:28</a> Njegova vojska broji četrdeset  i jednu tisuću i pet stotina popisanih.</p> 
 <p><a name="an_2:29">2:29</a> Onda pleme Naftalijevo. Glavar je Naftalijevih potomaka  Ahira, sin Enanov. </p> 
 <p><a name="an_2:30">2:30</a> Njegova vojska broji pedeset i tri tisuće  i četiri stotine popisanih.</p> 
 <p><a name="an_2:31">2:31</a> Svih je popisanih u taboru Danovu sto pedeset i sedam  tisuća i šest stotina. Neka oni stupaju posljednji pod svojim  zastavama." </p> 
 <p><a name="an_2:32">2:32</a> To su popisani Izraelci prema pradjedovskim domovima.  Svih je upisanih u taborima, po njihovim četama, šest stotina  i tri tisuće i pet stotina i pedeset. </p> 
 <p><a name="an_2:33">2:33</a> Levijevci nisu bili  upisivani s Izraelcima, kako je Jahve naredio Mojsiju.</p> 
 <p><a name="an_2:34">2:34</a> U svemu su Izraelci učinili kako je Jahve naredio Mojsiju.  Tako su taborovali pod svojim zastavama i tako išli, svatko prema  svom rodu i porodici.</p> 
 <p><a name="an_3:1">3:1</a> Ovo je potomstvo Aronovo i Mojsijevo iz vremena kad je Jahve  Mojsiju govorio na Sinajskom brdu.</p> 
 <p><a name="an_3:2">3:2</a> Ovo su bila imena Aronovih sinova: prvorođenac Nadab,  zatim Abihu, Eleazar i Itamar. </p> 
 <p><a name="an_3:3">3:3</a> To su imena Aronovih sinova, svećenika pomazanih, za svećeništvo posvećenih. </p> 
 <p><a name="an_3:4">3:4</a> Ali Nadab  i Abihu umriješe pred Jahvom kad su u Sinajskoj pustinji pred  njim prinosili neposvećenu vatru. Kako nisu imali sinova, to  su Eleazar i Itamar služili kao svećenici u nazočnosti svoga  oca Arona.</p> 
 <p><a name="an_3:5">3:5</a> Jahve reče Mojsiju: </p> 
 <p><a name="an_3:6">3:6</a> "Dozovi pleme Levijevo neka stane  pred svećenika Arona. Neka mu poslužuju; </p> 
 <p><a name="an_3:7">3:7</a> neka vrše njegovu  dužnost i dužnost sve zajednice pred Šatorom sastanka, služeći  Prebivalištu. </p> 
 <p><a name="an_3:8">3:8</a> Neka se brinu za sav namještaj u Šatoru sastanka, za dužnost sinova izraelovih, i obavljaju službu u Prebivalištu. </p> 
 <p><a name="an_3:9">3:9</a> Podaj levite Aronu i njegovim sinovima. Neka mu ih Izraelci  potpuno daruju. </p> 
 <p><a name="an_3:10">3:10</a> Arona i njegove sinove postavi da vrše svoju  svećeničku službu. A svjetovnjak koji bi se tome približio neka  se pogubi."</p> 
 <p><a name="an_3:11">3:11</a> Jahve reče Mojsiju: </p> 
 <p><a name="an_3:12">3:12</a> "Ja, evo, uzimam Levijevce između  Izraelaca namjesto svih prvorođenaca - onih koji otvaraju materinju  utrobu kod Izraelaca. Moji su, dakle, Levijevci! </p> 
 <p><a name="an_3:13">3:13</a> Meni, naime, pripada svaki prvorođenac. Onoga dana kad sam pobio sve prvence  u zemlji egipatskoj, sebi sam posvetio sve prvorođence u Izraelu  - i od ljudi i od stoke. Oni su moji. Ja sam Jahve."</p> 
 <p><a name="an_3:14">3:14</a> Jahve reče Mojsiju u Sinajskoj pustinji: </p> 
 <p><a name="an_3:15">3:15</a> "Popiši  Levijevce po njihovim porodicama i rodovima; popiši sve muškarce  od jednoga mjeseca i više."</p> 
 <p><a name="an_3:16">3:16</a> Na zapovijed Jahvinu Mojsije ih popisa, kako mu je bilo  naređeno. </p> 
 <p><a name="an_3:17">3:17</a> Ovo su poimenice bili sinovi Levijevi: Geršon,  Kehat i Merari.</p> 
 <p><a name="an_3:18">3:18</a> A ovo su imena Geršonovih sinova po njihovim rodovima:  Libni i Šimi. </p> 
 <p><a name="an_3:19">3:19</a> A sinovi su Kehatovi po svojim rodovima: Amram, Jishar, Hebron i Uziel. </p> 
 <p><a name="an_3:20">3:20</a> Sinovi su Merarijevi po svojim rodovima:  Mahli i Muši. To su Levijevi rodovi po svojim porodicama.</p> 
 <p><a name="an_3:21">3:21</a> Od Geršona lozu vuče rod Libnijev i rod Šimijev. To su  rodovi Geršonovaca. </p> 
 <p><a name="an_3:22">3:22</a> Njih je u popisu svih muškaraca od jednoga  mjeseca naviše ubilježeno sedam tisuća i pet stotina. </p> 
 <p><a name="an_3:23">3:23</a> Rodovi  Geršonovaca taborovali su za Prebivalištem prema zapadu. </p> 
 <p><a name="an_3:24">3:24</a> Glava  porodice Geršonovaca bijaše Elijasaf, sin Laelov. </p> 
 <p><a name="an_3:25">3:25</a> Geršonovci  su se u Šatoru sastanka brinuli za Prebivalište, za Šator i njegov  krov, za zavjese na ulazu u Šator sastanka; </p> 
 <p><a name="an_3:26">3:26</a> onda za dvorišne  zavjese, za zavjesu na ulazu u dvorište što je oko Prebivališta  i žrtvenika, za njihova užeta i za sve što spada na tu službu.</p> 
 <p><a name="an_3:27">3:27</a> Od Kehata potječe rod Amramov, rod Jisharov, rod Hebronov  i rod Uzielov. To su rodovi Kehatovaca. </p> 
 <p><a name="an_3:28">3:28</a> Kad se popisaše svi  muškarci od jednoga mjeseca naviše, bilo ih je osam tisuća i  šest stotina. Oni su se brinuli za Svetište.</p> 
 <p><a name="an_3:29">3:29</a> Rodovi Kehatovaca taborovali su s južne strane Prebivališta. </p> 
 <p><a name="an_3:30">3:30</a> Glava rodova u domu Kehatovu bijaše Elisafan, sin Uzielov. </p> 
 <p><a name="an_3:31">3:31</a> Oni su se brinuli za Kovčeg, stol, svijećnjak, žrtvenik i  sveti pribor kojim su se služili i, konačno, za zavjesu i za  sve što joj pripada.</p> 
 <p><a name="an_3:32">3:32</a> Vrhovni poglavar levita bio je Eleazar, sin svećenika  Arona. On je vršio nadzor nad onima koji su se brinuli za Svetište.</p> 
 <p><a name="an_3:33">3:33</a> Od Merarija potječe rod Mahlijev i rod Mušijev. To su  Merarijevi rodovi. </p> 
 <p><a name="an_3:34">3:34</a> Njih je u popisu svih muškaraca od jednoga  mjeseca i više ubilježeno šest tisuća i dvije stotine. </p> 
 <p><a name="an_3:35">3:35</a> Glava  rodova u domu Merarijevu bijaše Suriel, sin Abihajilov. Oni su  taborovali sa sjeverne strane Prebivališta. </p> 
 <p><a name="an_3:36">3:36</a> Merarijevci su  se brinuli za trenice Prebivališta, za njegove priječnice, za  stupce i njihova podnožja, za sav njegov pribor i za sve što  spada na njegovu službu. </p> 
 <p><a name="an_3:37">3:37</a> Povrh toga, za stupove uokolo predvorja, njihova podnožja, kočiće i užeta.</p> 
 <p><a name="an_3:38">3:38</a> Pred Prebivalištem prema istoku, pred Šatorom sastanka  s istočne strane, utaborivali se Mojsije, Aron i njihovi sinovi, kojima je u ime Izraelaca bila povjerena služba u Svetištu.  Svjetovnjak koji bi se približio imao se pogubiti.</p> 
 <p><a name="an_3:39">3:39</a> Svih popisanih Levijevaca od jednoga mjeseca naviše,  koje je na Jahvinu zapovijed po njihovim rodovima popisao Mojsije  i Aron, bijaše dvadeset i dvije tisuće.</p> 
 <p><a name="an_3:40">3:40</a> Jahve rekne Mojsiju: "Popiši sve muške prvorođence izraelske  od jednoga mjeseca naviše te načini popis njihovih imena. </p> 
 <p><a name="an_3:41">3:41</a> I  levite dodijeli meni - ja sam Jahve - namjesto svih prvorođenaca  izraelskih, a stoku levitsku namjesto sve prvenčadi stoke izraelske."</p> 
 <p><a name="an_3:42">3:42</a> Tako Mojsije popiše sve prvorođence izraelske, kako mu  je Jahve naredio. </p> 
 <p><a name="an_3:43">3:43</a> Svih muških prvorođenaca od jednoga mjeseca  naviše bijaše u popisu imena dvadeset i dvije tisuće i dvije  stotine sedamdeset i tri.</p> 
 <p><a name="an_3:44">3:44</a> Tada Jahve reče Mojsiju: </p> 
 <p><a name="an_3:45">3:45</a> "Uzmi levite namjesto svih  prvorođenaca izraelskih, a stoku levitsku namjesto stoke njihove;  leviti neka budu moji. Ja sam Jahve. </p> 
 <p><a name="an_3:46">3:46</a> A za otkupninu dvjesta  sedamdeset i triju izraelskih prvorođenaca što ih je više nego  levita, </p> 
 <p><a name="an_3:47">3:47</a> uzmi pet šekela po glavi, uzmi ih prema hramskom  šekelu: dvadeset gera - jedan šekel. </p> 
 <p><a name="an_3:48">3:48</a> Onda podaj taj novac  Aronu i njegovim sinovima za otkupninu onih kojih je odviše."</p> 
 <p><a name="an_3:49">3:49</a> Tako Mojsije primi taj novac kao otkupninu za prvorođence  koji su nadilazili broj onih koje su leviti otkupili. </p> 
 <p><a name="an_3:50">3:50</a> Od  izraelskih je prvorođenaca primio u srebru tisuću trista šezdeset  i pet šekela hramske mjere. </p> 
 <p><a name="an_3:51">3:51</a> Po nalogu Jahvinu Mojsije predade  novac te otkupnine Aronu i njegovim sinovima, kako je Jahve Mojsiju  naredio. </p> 
 <p><a name="an_4:1">4:1</a> Jahve reče Mojsiju i Aronu: </p> 
 <p><a name="an_4:2">4:2</a> "Izdvojite između sinova Levijevih  glavare Kehatovih sinova po rodovima i porodicama njihovim: </p> 
 <p><a name="an_4:3">4:3</a> od  trideset godina naviše, sve do pedeset godina - sve koji mogu  ući u red da vrše službe u Šatoru sastanka. </p> 
 <p><a name="an_4:4">4:4</a> A služba je Kehatovih  sinova u Šatoru sastanka: briga za svetinje nad svetinjama.</p> 
 <p><a name="an_4:5">4:5</a> Kad se tabor diže na put, neka uđu Aron i njegovi sinovi  te skinu zaštitnu zavjesu i njom pokriju Kovčeg svjedočanstva. </p> 
 <p><a name="an_4:6">4:6</a> Neka onda na nj stave pokrivalo od fine kože, a po njemu neka  razastru platno, potpuno ljubičasto. Potom neka Kovčegu namjeste  motke. </p> 
 <p><a name="an_4:7">4:7</a> Po stolu prinošenja neka prostru ljubičasto platno. Onda  neka na nj stave zdjele, žlice, krčage i vrčeve za ljevanice.  Kruh neprekidnog prinošenja neka također bude na njemu. </p> 
 <p><a name="an_4:8">4:8</a> To  neka prekriju tamnocrvenim platnom, a preko njega neka prebace  pokrivalo od fine kože. Potom neka stolu namjeste motke.</p> 
 <p><a name="an_4:9">4:9</a> Neka zatim uzmu ljubičasto platno i pokriju svijećnjak  za svjetlo i njegove svjetiljke, njegove usekače, njegove lugare  i sve posude za ulje kojima se ono poslužuje. </p> 
 <p><a name="an_4:10">4:10</a> Neka ga stave  sa svim njegovim priborom na pokrivalo od fine kože pa polože  na nosiljku.</p> 
 <p><a name="an_4:11">4:11</a> Po zlatnom žrtveniku neka razastru ljubičasto platno  i prekriju ga pokrivalom od fine kože. Potom neka mu namjeste  motke. </p> 
 <p><a name="an_4:12">4:12</a> Neka sad uzmu sav pribor što se upotrebljava za službu  u Svetištu pa ga stave na ljubičasto platno i onda prekriju pokrivačem  od fine kože. Zatim neka sve to polože na nosiljku. </p> 
 <p><a name="an_4:13">4:13</a> Neka  pometu pepeo sa žrtvenika i po njemu razastru crveno platno. </p> 
 <p><a name="an_4:14">4:14</a> Na nj neka postave sav pribor što se upotrebljava za službu:  kadionike, viljuške, lopatice i zdjele - sve posuđe za žrtvenik.  Po njemu onda neka razastru pokrivalo od fine kože. Zatim neka  namjeste motke.</p> 
 <p><a name="an_4:15">4:15</a> Pošto Aron i njegovi sinovi završe pokrivanje Svetišta  i svega svetog posuđa, u času kad imadne tabor krenuti na put, neka dođu potomci Kehatovi da to ponesu. No svetih se predmeta  ne smiju doticati da ne poginu. To je dužnost Kehatovih potomaka u Šatoru sastanka.</p> 
 <p><a name="an_4:16">4:16</a> A Eleazar, sin svećenika Arona, neka se brine za ulje  svijećnjaka, za mirisni kad, za trajnu prinosnicu i za ulje pomazanja;  neka se brine za sve Prebivalište, za sve što je u njemu - za  Svetište i njegovo posuđe."</p> 
 <p><a name="an_4:17">4:17</a> Jahve reče Mojsiju i Aronu: </p> 
 <p><a name="an_4:18">4:18</a> "Ne dopustite da nestane  pleme rodova Kehatovih između levita. </p> 
 <p><a name="an_4:19">4:19</a> Ovako postupajte s  njima, da žive i ne izginu primičući se najvećim svetinjama:  neka dođu Aron i njegovi sinovi da postave svakoga od njih na  njegovu službu i uz njegovu dužnost. </p> 
 <p><a name="an_4:20">4:20</a> Oni neka ne ulaze ni  da začas pogledaju Svetište da ne bi poginuli."</p> 
 <p><a name="an_4:21">4:21</a> Jahve reče Mojsiju: </p> 
 <p><a name="an_4:22">4:22</a> "Popiši i Geršonove sinove po  njihovim porodicama i njihovim rodovima, od trideset godina naviše, sve do pedesete godine; </p> 
 <p><a name="an_4:23">4:23</a> popiši ih sve koji mogu ići u red  da vrše službu u Šatoru sastanka.</p> 
 <p><a name="an_4:24">4:24</a> A ovo je služba rodova Geršonovaca pri radu i prenošenju: </p> 
 <p><a name="an_4:25">4:25</a> neka nose zavjese Prebivališta, Šator sastanka s njegovim  krovom, pokrivalo od fine kože što je povrh njega, i zavjesu  na ulazu u Šator sastanka; </p> 
 <p><a name="an_4:26">4:26</a> onda, dvorišne zavjese, zavjesu  s vrata na ulazu u predvorje što opkoljuje Prebivalište i žrtvenik, konopce i sav pribor za njihovu službu; što god treba oko tih  stvari raditi, neka učine. </p> 
 <p><a name="an_4:27">4:27</a> Neka Geršonovci obavljaju sve  svoje dužnosti - sve što imaju nositi i sve što imaju raditi  - po nalogu Arona i njegovih sinova. Njihovoj brizi povjerite  sve što treba da nose. </p> 
 <p><a name="an_4:28">4:28</a> To je služba rodova Geršonovaca u  Šatoru sastanka. Njihova služba neka bude pod vodstvom Itamara, sina svećenika Arona."</p> 
 <p><a name="an_4:29">4:29</a> "Sinove Merarijeve popiši po rodovima i porodicama njihovim. </p> 
 <p><a name="an_4:30">4:30</a> Popiši ih od trideset godina naviše, sve do pedeset godina, koji mogu ući u red da vrše službu u Šatoru sastanka. </p> 
 <p><a name="an_4:31">4:31</a> Za  sve njihove službe u Šatoru sastanka dužnost im je da nose trenice  za Prebivalište, njegove priječnice, njegove stupce i njegova  podnožja; </p> 
 <p><a name="an_4:32">4:32</a> stupce što okružuju predvorje, njihova podnožja, njihove kočiće, njihove konopce, sa svim priborom za njihovu  službu. Poimenično popišite predmete što su im povjereni da ih  nose. </p> 
 <p><a name="an_4:33">4:33</a> To je služba rodova Merarijevaca u svemu što imaju činiti  u Šatoru sastanka pod vodstvom Itamara, sina svećenika Arona."</p> 
 <p><a name="an_4:34">4:34</a> Mojsije, Aron i glavari zajednice popisali su Kehatove  sinove po njihovim rodovima i porodicama - </p> 
 <p><a name="an_4:35">4:35</a> sve koji mogu  ući u red da vrše službu u Šatoru sastanka, od trideset godina  naviše, sve do pedeset godina. </p> 
 <p><a name="an_4:36">4:36</a> I popisanih po njihovim rodovima  bijaše dvije tisuće sedam stotina i pedeset. </p> 
 <p><a name="an_4:37">4:37</a> To je popis  rodova Kehatovaca, svih koji su služili u Šatoru sastanka, a  koje popisa Mojsije i Aron na zapovijed što je Jahve dade Mojsiju.</p> 
 <p><a name="an_4:38">4:38</a> Popisanih sinova Geršonovih po njihovim rodovima i porodicama,</p> 
 <p><a name="an_4:39">4:39</a> od trideset godina naviše, sve do pedeset godina, svih koji  mogu ući u red da vrše službu u Šatoru sastanka - </p> 
 <p><a name="an_4:40">4:40</a> popisanih, dakle, po njihovim rodovima i porodicama bijaše dvije tisuće  šest stotina i pedeset. </p> 
 <p><a name="an_4:41">4:41</a> To je popis rodova Geršonovaca, svih  koji su služili u Šatoru sastanka, a koje popisa Mojsije i Aron  na Jahvinu zapovijed.</p> 
 <p><a name="an_4:42">4:42</a> Popis rodova Merarijevih sinova po njihovim rodovima  i porodicama, </p> 
 <p><a name="an_4:43">4:43</a> od trideset godina naviše, sve do pedeset godina, svih koji mogu ući u red da vrše službu u Šatoru sastanka - </p> 
 <p><a name="an_4:44">4:44</a> popisanih, dakle, po njihovim rodovima bijaše tri tisuće  dvjesta. </p> 
 <p><a name="an_4:45">4:45</a> To je popis Merarijevaca što su ga sastavili Mojsije  i Aron na zapovijed koju je Jahve dao Mojsiju.</p> 
 <p><a name="an_4:46">4:46</a> Svih, dakle, popisanih levita koje su popisali Mojsije, Aron i glavari izraelski po njihovim rodovima i porodicama,  od trideset godina naviše do pedeset godina - </p> 
 <p><a name="an_4:47">4:47</a> svih koji su  ušli u službu posluživanja i službu prenošenja u Šatoru sastanka  - </p> 
 <p><a name="an_4:48">4:48</a> bilo je osam tisuća pet stotina i osamdeset. </p> 
 <p><a name="an_4:49">4:49</a> Na zapovijed  koju je Jahve dao Mojsiju svakoga su unijeli u popis prema onom  u čemu je služio i što je prenosio. Popisali su ih kako je Jahve  zapovjedio Mojsiju.</p> 
 <p><a name="an_5:1">5:1</a> Jahve reče Mojsiju: </p> 
 <p><a name="an_5:2">5:2</a> "Naredi Izraelcima da iz tabora odstrane  svakoga gubavca, svakoga koji imadne izljev i svakoga koji se  onečisti mrtvim tijelom. </p> 
 <p><a name="an_5:3">5:3</a> Odstranite i muške i ženske! Izvan  tabora ih istjerajte da ne onečiste svoje tabore u kojima ja  boravim među njima."</p> 
 <p><a name="an_5:4">5:4</a> Izraelci tako učine: istjeraju ih iz tabora. Kako je Jahve  rekao Mojsiju, tako Izraelci učine.</p> 
 <p><a name="an_5:5">5:5</a> Jahve reče Mojsiju: </p> 
 <p><a name="an_5:6">5:6</a> "Kaži Izraelcima: Kad koji čovjek  ili žena počini bilo kakav grijeh na štetu čovjeka ogriješivši  se protiv Jahve, i osjeti se krivim, </p> 
 <p><a name="an_5:7">5:7</a> neka prizna počinjeni  grijeh, nadoknadi štetu što bolje može te još doda tome petinu  i dadne onome kome je nanio nepravdu.</p> 
 <p><a name="an_5:8">5:8</a> Ako čovjek ne bi imao bližeg rođaka kome bi se nadoknada  mogla uručiti, dužna nadoknada pripada Jahvi za svećenika, ne  računajući u to pomirbenoga ovna kojim će svećenik izvršiti nad  krivcem obred pomirenja. </p> 
 <p><a name="an_5:9">5:9</a> I svaka podizanica od svih posvećenih  stvari što ih Izraelci svećeniku donose njemu pripada. </p> 
 <p><a name="an_5:10">5:10</a> Svakome  idu stvari koje je posvetio; i neka svećeniku bude ono što njemu  tko dadne."</p> 
 <p><a name="an_5:11">5:11</a> Jahve reče Mojsiju: </p> 
 <p><a name="an_5:12">5:12</a> "Govori Izraelcima i reci im:  Ako nekome žena pođe stranputicom te mu se iznevjeri </p> 
 <p><a name="an_5:13">5:13</a> i netko  s njom legne, ali to ostane sakriveno očima njezina muža i žena  ostane neotkrivena iako se oskvrnula te protiv nje ne bude svjedoka  budući da u činu nije bila uhvaćena - </p> 
 <p><a name="an_5:14">5:14</a> i sad muža obuzme duh  ljubomore i on postane ljubomoran na svoju ženu koja se oskvrnula;  ili ako ga spopadne duh ljubomore te postane ljubomoran na svoju  ženu a da se ona nije oskvrnula - </p> 
 <p><a name="an_5:15">5:15</a> neka taj muž dovede svoju  ženu svećeniku. Neka za nju donese prinos: desetinu efe ječmenog  brašna. Neka po njemu ne polijeva ulja niti na nj stavlja tamjana, jer to je prinosnica za ljubomoru, spomen-prinosnica da podsjeti  na grijeh.</p> 
 <p><a name="an_5:16">5:16</a> Neka svećenik povede tu ženu i postavi je pred Jahvu. </p> 
 <p><a name="an_5:17">5:17</a> Sad neka svećenik uzme posvećene vode u kakvu zemljanu posudu  i, uzevši prašine što je na podu Prebivališta, neka je svećenik  ubaci u vodu. </p> 
 <p><a name="an_5:18">5:18</a> Pošto je svećenik postavio ženu pred Jahvu, neka joj otkrije glavu a na njezine ruke stavi spomen-prinosnicu, to jest žitnu prinosnicu za ljubomoru, s svećenik neka drži  u ruci vodu gorčine i prokletstva. </p> 
 <p><a name="an_5:19">5:19</a> Zatim neka svećenik ženu  zakune. Neka joj reče: 'Ako nikad čovjek s tobom nije ležao te  ako nisi išla stranputicom i oskvrnula se dok si bila pod vlašću  svoga muža, budi pošteđena od ove vode gorčine i prokletstva! </p> 
 <p><a name="an_5:20">5:20</a> Ali ako si išla stranputicom dok si bila pod vlašću svoga  muža te se oskvrnula; ako je koji čovjek osim tvoga muža legao  s tobom ...' </p> 
 <p><a name="an_5:21">5:21</a> Ovdje neka svećenik zakune ženu ovom kletvom:  neka joj rekne: Jahve te postavio za prokletstvo i kletvu među  tvojim narodom, učinio da ti uvene rodnica i da ti se utroba  nadme! </p> 
 <p><a name="an_5:22">5:22</a> Neka ova voda prokletstva zađe u tvoju utrobu! Trbuh  ti se od nje naduo, a rodnica uvenula! - A žena neka poprati:  Amen! Amen!</p> 
 <p><a name="an_5:23">5:23</a> Potom neka ta prokletstva svećenik napiše na list pa  ih ispere u vodu gorčine. </p> 
 <p><a name="an_5:24">5:24</a> Onda neka ženu napoji vodom gorčine  i prokletstva, da bi se voda gorčine po njoj razišla i napunila  je gorkošću. </p> 
 <p><a name="an_5:25">5:25</a> Neka svećenik onda uzme iz ženine ruke prinosnicu  za ljubomoru, prinese je pred Jahvom kao žrtvu prikaznicu te  je donese na žrtvenik. </p> 
 <p><a name="an_5:26">5:26</a> Zagrabivši od prinosnice punu pregršt  kao spomen-žrtvu, neka to sažeže u kad na žrtveniku. Napokon, neka ženu napoji vodom. </p> 
 <p><a name="an_5:27">5:27</a> Pošto je napoji vodom, bude li oskvrnuta  iznevjerivši se svome mužu, voda prokletstva ući će u nju i napunit  će je gorčinom; njezina će se utroba naduti a rodnica uvenuti  - ta će žena postati prokletstvom u svome narodu. </p> 
 <p><a name="an_5:28">5:28</a> A ako žena  ne bude oskvrnuta nego nevina, neće joj biti ništa i imat će  djece. </p> 
 <p><a name="an_5:29">5:29</a> To je obred u slučaju ljubomore, kad žena pođe stranputicom  i oskvrne se dok je pod vlašću svoga muža; </p> 
 <p><a name="an_5:30">5:30</a> ili kad kojega  čovjeka obuzme duh ljubomore te postane ljubomoran na svoju ženu.  Neka, dakle, postavi svoju ženu pred Jahvu, a svećenik neka nad  njom izvrši sav ovaj obred. </p> 
 <p><a name="an_5:31">5:31</a> Neka je muž slobodan od krivnje, a žena neka snosi svoju krivnju."</p> 
 <p><a name="an_6:1">6:1</a> Jahve reče Mojsiju: </p> 
 <p><a name="an_6:2">6:2</a> "Govori Izraelcima i reci im: 'Ako tko, bilo čovjek ili žena, položi nazirejski zavjet te se posveti  Jahvi, </p> 
 <p><a name="an_6:3">6:3</a> neka se suzdržava od vina i svakoga opojnog pića. Neka  ne pije ni ukiseljena vina niti ukiseljena opojnog pića; a niti  kakva soka od grožđa neka ne pije; neka ne jede grožđa, ni svježa  ni suha. </p> 
 <p><a name="an_6:4">6:4</a> Sve vrijeme svoga nazireata ne smije jesti ništa  što rađa lozov trs - od zelena grožđa do komine.'</p> 
 <p><a name="an_6:5">6:5</a> Sve dok traje njegov nazirejski zavjet, neka britva ne  prelazi preko njegove glave; dok se ne navrši vrijeme što ga  je Jahvi zavjetovao, neka bude posvećen i pusti kose da mu slobodno  rastu na glavi. </p> 
 <p><a name="an_6:6">6:6</a> Za sve vrijeme svoga zavjeta Jahvi neka se  ne primiče nikakvu mrtvacu. </p> 
 <p><a name="an_6:7">6:7</a> Neka se ne onečišćuje ni zbog  svoga oca, ni zbog svoje majke, svoga brata ili svoje sestre  ako bi umrli, jer na svojoj glavi nosi posvećenje svoga Boga. </p> 
 <p><a name="an_6:8">6:8</a> Sve vrijeme svoga nazireata on je posvećen Jahvi.</p> 
 <p><a name="an_6:9">6:9</a> Umre li tko nenadanom smrću pokraj njega, onečistivši  tako njegovu posvećenu glavu, neka na dan svoga očišćenja obrije  svoju glavu - neka je obrije sedmoga dana. </p> 
 <p><a name="an_6:10">6:10</a> A osmoga dana  neka donese svećeniku, na ulazu u Šator sastanka, dvije grlice  ili dva golubića. </p> 
 <p><a name="an_6:11">6:11</a> Neka svećenik prinese jedno kao žrtvu okajnicu, a drugo kao žrtvu paljenicu, zatim neka nad njim izvrši obred  pomirenja zbog ljage kojom se okaljao uz mrtvaca. Toga dana neka  posveti svoju glavu; </p> 
 <p><a name="an_6:12">6:12</a> neka zavjetuje Jahvi dane svoga nazireata;  neka donese jednogodišnjeg janjca kao žrtvu naknadnicu. Prijašnje  vrijeme neka se ne računa, jer je njegov nazireat bio oskvrnjen.</p> 
 <p><a name="an_6:13">6:13</a> Ovo je obred za nazirejca: na dan kad se navrši vrijeme  njegova nazireata, neka ga dovedu na ulaz Šatora sastanka. </p> 
 <p><a name="an_6:14">6:14</a> Kao  svoj prinos neka Jahvi donese: jednogodišnjeg janjca bez mane  za žrtvu paljenicu; jednogodišnje žensko janje, bez mane, za  žrtvu okajnicu; jednoga ovna, bez mane, za žrtvu pričesnicu; </p> 
 <p><a name="an_6:15">6:15</a> nadalje, košaru neukvasanih pogača od najboljeg brašna, u  ulju zamiješenih i neukvasanih kolača, namazanih uljem, s njihovim  prinosnicama i ljevanicama.</p> 
 <p><a name="an_6:16">6:16</a> Svećenik, pošto to donese pred Jahvu, neka prinese njegovu  okajnicu i paljenicu. </p> 
 <p><a name="an_6:17">6:17</a> Zatim neka prinese ovna Jahvi kao žrtvu  pričesnicu zajedno s košarom neukvasanih pogača. I njegovu prinosnicu  i njegovu ljevanicu neka prinese svećenik. </p> 
 <p><a name="an_6:18">6:18</a> Na ulazu u Šator  sastanka neka nazirejac obrije svoju posvećenu glavu i, uzevši  uvojke sa svoje posvećene glave, neka ih stavi na vatru što gori  pred žrtvom pričesnicom.</p> 
 <p><a name="an_6:19">6:19</a> Zatim neka svećenik uzme kuhano pleće ovna, jednu neukvasanu  pogaču iz košare i jedan neukvasani kolač i stavi to na ruke  nazirejcu pošto ovaj obrije svoje posvećene kose. </p> 
 <p><a name="an_6:20">6:20</a> Neka to  svećenik prinese kao žrtvu prikaznicu pred Jahvom. To je svetinja  što pripada svećeniku, osim grudi prikaznice i stegna podizanice.  Poslije toga nazirejac može piti vina."</p> 
 <p><a name="an_6:21">6:21</a> Ovo je obred nazirejca, ne računajući ono što bi još  mogla prinijeti njegova ruka. Ako je povrh svoga nazireata obećao  kakav dar, neka povrh obreda svoga nazireata učini kako je zavjetovao.</p> 
 <p><a name="an_6:22">6:22</a> Jahve reče Mojsiju: </p> 
 <p><a name="an_6:23">6:23</a> "Reci Aronu i njegovim sinovima:  'Ovako blagoslivljajte Izraelce govoreći im:</p> 
 <p><a name="an_6:24">6:24</a> Neka te blagoslovi Jahve i neka te čuva!</p> 
 <p><a name="an_6:25">6:25</a> Neka te Jahve licem svojim obasja, milostiv ti bude!</p> 
 <p><a name="an_6:26">6:26</a> Neka pogled svoj Jahve svrati na te i mir ti donese!' Tako neka stavljaju moje ime nad sinove Izraelove, i ja ću  ih blagoslivljati."</p> 
 <p><a name="an_7:1">7:1</a> U onaj dan kad Mojsije završi podizanje Prebivališta i kad  ga pomaza i posveti sa svim njegovim posuđem, a tako i žrtvenik  sa svim njegovim priborom, </p> 
 <p><a name="an_7:2">7:2</a> pristupe glavari izraelski, starješine  njihovih pradjedovskih domova, to jest knezovi plemenski koji  su vodili popisivanje, </p> 
 <p><a name="an_7:3">7:3</a> i dovedu svoje prinose pred Jahvu:  šestora teretna kola i dvanaest volova - jedna kola za dvojicu  glavara i vola za svakoga pojedinoga. Dovedu ih pred Prebivalište. </p> 
 <p><a name="an_7:4">7:4</a> Tada Jahve progovori Mojsiju: </p> 
 <p><a name="an_7:5">7:5</a> "Primi to od njih za upotrebu  pri službi u Šatoru sastanka; onda to podaj svakome levitu prema  njegovoj službi."</p> 
 <p><a name="an_7:6">7:6</a> Mojsije uze kola i volove pa ih dade levitima. </p> 
 <p><a name="an_7:7">7:7</a> Dvoja  kola i četiri vola dade Geršonovcima prema njihovoj službi, </p> 
 <p><a name="an_7:8">7:8</a> a  četvera kola i osam volova dade Merarijevcima prema njihovoj  službi pod vodstvom Itamara, sina svećenika Arona. </p> 
 <p><a name="an_7:9">7:9</a> Kehatovcima  nije dao ništa, jer je njihova zadaća bila nositi posvećene predmete  na ramenima.</p> 
 <p><a name="an_7:10">7:10</a> Tada glavari prinesu prinos za posvetu žrtvenika na dan  njegova pomazanja. Dok su glavari prinosili svoje prinose pred  žrtvenik, </p> 
 <p><a name="an_7:11">7:11</a> Jahve progovori Mojsiju: "Svakoga dana neka po  jedan glavar donese svoj prinos za posvetu žrtvenika!"</p> 
 <p><a name="an_7:12">7:12</a> Prvoga dana donese svoj prinos Nahšon, sin Aminadabov, od plemena Judina. </p> 
 <p><a name="an_7:13">7:13</a> Njegov je prinos bio: jedna srebrna zdjela  teška sto trideset šekela i jedan srebrni kotlić od sedamdeset  šekela, prema hramskom šekelu; jedno i drugo bijaše napunjeno  najboljim brašnom, zamiješenim u ulju, za prinosnicu. </p> 
 <p><a name="an_7:14">7:14</a> Onda  jedna zlatna posudica od deset šekela puna tamjana; </p> 
 <p><a name="an_7:15">7:15</a> jedan  junac, jedan ovan, jedno janje od godinu dana za paljenicu; </p> 
 <p><a name="an_7:16">7:16</a> jedan  jarac za žrtvu okajnicu, </p> 
 <p><a name="an_7:17">7:17</a> a za žrtvu pričesnicu: dva vola, pet ovnova, pet kozlića i pet jednogodišnjih janjaca. To je  bio prinos Nahšona, Aminadabova sina.</p> 
 <p><a name="an_7:18">7:18</a> Drugoga dana donese svoj prinos Netanel, sin Suarov,  glavar Jisakarovaca. </p> 
 <p><a name="an_7:19">7:19</a> Za svoj prinos donio je: jednu srebrnu  zdjelu tešku sto trideset šekela, jedan srebrni kotlić od sedamdeset  šekela, prema hramskom šekelu; oboje puno najboljeg brašna, zamiješena  u ulju, za prinosnicu; </p> 
 <p><a name="an_7:20">7:20</a> onda jednu zlatnu posudicu od deset  šekela punu tamjana; </p> 
 <p><a name="an_7:21">7:21</a> jednog junca, jednoga ovna, jedno janje  od godinu dana za paljenicu; </p> 
 <p><a name="an_7:22">7:22</a> jednog jarca za okajnicu, </p> 
 <p><a name="an_7:23">7:23</a> a  za pričesnicu: dva vola, pet ovnova, pet kozlića i pet jednogodišnjih  janjaca. To je bio prinos Netanela, Suarova sina.</p> 
 <p><a name="an_7:24">7:24</a> Trećega dana donese svoj prinos glavar Zebulunovaca,  Eliab, sin Helonov. </p> 
 <p><a name="an_7:25">7:25</a> Njegov je prinos bio: jedna srebrna zdjela  teška sto trideset šekela i jedan srebrni kotlić od sedamdeset  šekela, prema hramskom šekelu; oboje puno najboljeg brašna, zamiješena  u ulju, za prinosnicu; </p> 
 <p><a name="an_7:26">7:26</a> jedna zlatna posudica puna tamjana; </p> 
 <p><a name="an_7:27">7:27</a> jedan junac, jedan ovan, jedno janje od godinu dana za paljenicu; </p> 
 <p><a name="an_7:28">7:28</a> jedan jarac za okajnicu, </p> 
 <p><a name="an_7:29">7:29</a> a za pričesnicu: dva vola, pet  ovnova, pet kozlića i pet jednogodišnjih janjaca. To je bio prinos  Eliaba, Helonova sina.</p> 
 <p><a name="an_7:30">7:30</a> Četvrtog dana donese svoj prinos glavar Rubenovaca, Elisur, sin Šedeurov. </p> 
 <p><a name="an_7:31">7:31</a> Njegov je prinos bio: jedna srebrna zdjela  teška sto trideset šekela, jedan srebrni kotlić od sedamdeset  šekela, prema hramskom šekelu; oboje puno najboljeg brašna, zamiješena  u ulju, za prinosnicu; </p> 
 <p><a name="an_7:32">7:32</a> onda jedna zlatna posudica od deset  šekela puna tamjana; </p> 
 <p><a name="an_7:33">7:33</a> jedan junac, jedan ovan, jedno janje  od godinu dana za paljenicu; </p> 
 <p><a name="an_7:34">7:34</a> jedan jarac za okajnicu, </p> 
 <p><a name="an_7:35">7:35</a> a  za pričesnicu: dva vola, pet ovnova, pet kozlića i pet jednogodišnjih  janjaca. To je bio prinos Elisura, Šedeurova sina.</p> 
 <p><a name="an_7:36">7:36</a> Petoga dana donese svoj prinos glavar Šimunovaca, Šelumiel, sim Surišadajev. </p> 
 <p><a name="an_7:37">7:37</a> Njegov je prinos bio: jedna srebrna zdjela  teška sto trideset šekela, jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prinosnicu; </p> 
 <p><a name="an_7:38">7:38</a> onda jedna zlatna posudica  od deset šekela puna tamjana; </p> 
 <p><a name="an_7:39">7:39</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:40">7:40</a> jedan jarac za okajnicu,</p> 
 <p><a name="an_7:41">7:41</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Šelumiela, Surišadajeva  sina. </p> 
 <p><a name="an_7:42">7:42</a> Šestoga dana donese svoj prinos glavar Gadovaca, Elijasaf, sin Deuelov. </p> 
 <p><a name="an_7:43">7:43</a> Njegov je prinos bio: jedna srebrna zdjela  teška sto trideset šekela, jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prinosnicu; </p> 
 <p><a name="an_7:44">7:44</a> onda jedna zlatna posudica  od deset šekela puna tamjana; </p> 
 <p><a name="an_7:45">7:45</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:46">7:46</a> jedan jarac za okajnicu,</p> 
 <p><a name="an_7:47">7:47</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Elijasafa, Deuelova  sina. </p> 
 <p><a name="an_7:48">7:48</a> Sedmoga dana donese svoj prinos glavar Efrajimovaca,  Elišama, sin Amihudov. </p> 
 <p><a name="an_7:49">7:49</a> Njegov je prinos bio: jedna srebrna  zdjela teška sto trideset šekela i jedan srebrni kotlić od sedamdeset  šekela, prema hramskom šekelu; oboje puno najboljeg brašna, zamiješena  u ulju, za prinosnicu; </p> 
 <p><a name="an_7:50">7:50</a> onda jedna zlatna posudica od deset  šekela puna tamjana; </p> 
 <p><a name="an_7:51">7:51</a> jedan junac, jedan ovan, jedno janje  od godinu dana za paljenicu, </p> 
 <p><a name="an_7:52">7:52</a> jedan jarac za okajnicu, </p> 
 <p><a name="an_7:53">7:53</a> a  za pričesnicu: dva vola, pet ovnova, pet kozlića i pet jednogodišnjih  janjaca. To je bio prinos Elišama, Amihudova sina.</p> 
 <p><a name="an_7:54">7:54</a> Osmoga dana donese svoj prinos glavar Manašeovaca, Gamliel, sin Pedahsurov. </p> 
 <p><a name="an_7:55">7:55</a> Njegov je prinos bio: jedna srebrna zdjela  teška sto trideset šekela i jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prinosnicu; </p> 
 <p><a name="an_7:56">7:56</a> onda jedna zlatna posudica  od deset šekela puna tamjana; </p> 
 <p><a name="an_7:57">7:57</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:58">7:58</a> jedan jarac za okajnicu,</p> 
 <p><a name="an_7:59">7:59</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Gamliela, Pedahsurova  sina. </p> 
 <p><a name="an_7:60">7:60</a> Devetoga dana donese svoj prinos glavar Benjaminovaca, Abidan, sin Gidonijev. </p> 
 <p><a name="an_7:61">7:61</a> Njegov je prinos bio: jedna srebrna  zdjela teška sto trideset šekela i jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prinosnicu; </p> 
 <p><a name="an_7:62">7:62</a> onda jedna zlatna posudica  od deset šekela puna tamjana, </p> 
 <p><a name="an_7:63">7:63</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:64">7:64</a> jedan jarac za okajnicu,</p> 
 <p><a name="an_7:65">7:65</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Abidana, Gidonijeva  sina. </p> 
 <p><a name="an_7:66">7:66</a> Desetoga dana donese svoj prinos glavar Danovaca, Ahiezer, sin Amišadajev. </p> 
 <p><a name="an_7:67">7:67</a> Njegov je prinos bio: jedna srebrna zdjela  teška sto trideset šekela i jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prikaznicu; </p> 
 <p><a name="an_7:68">7:68</a> onda jedna zlatna posudica  od deset šekela puna tamjana; </p> 
 <p><a name="an_7:69">7:69</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:70">7:70</a> jedan jarac za okajnicu,</p> 
 <p><a name="an_7:71">7:71</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Ahiezera, Amišadajeva  sina. </p> 
 <p><a name="an_7:72">7:72</a> Jedanaestoga dana donese svoj prinos glavar Ašerovaca, Pagiel, sin Okranov. </p> 
 <p><a name="an_7:73">7:73</a> Njegov je prinos bio: jedna srebrna  zdjela teška sto trideset šekela i jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prinosnicu; </p> 
 <p><a name="an_7:74">7:74</a> onda jedna zlatna posudica  od deset šekela puna tamjana; </p> 
 <p><a name="an_7:75">7:75</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:76">7:76</a> jedan jarac za okajnicu,</p> 
 <p><a name="an_7:77">7:77</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Pagiela, Okranova sina.</p> 
 <p><a name="an_7:78">7:78</a> Dvanaestoga dana donese svoj prinos glavar Naftalijevaca, Ahira, sin Enanov. </p> 
 <p><a name="an_7:79">7:79</a> Njegov je prinos bio: jedna srebrna zdjela  teška sto trideset šekela i jedan srebrni kotlić od sedamdeset  šekela, prema hramskom šekelu; oboje napunjeno najboljim brašnom, zamiješenim u ulju, za prinosnicu; </p> 
 <p><a name="an_7:80">7:80</a> onda jedna zlatna posudica  od deset šekela puna tamjana; </p> 
 <p><a name="an_7:81">7:81</a> jedan junac, jedan ovan, jedno  janje od godinu dana za paljenicu; </p> 
 <p><a name="an_7:82">7:82</a> jedan jarac za okajnicu,</p> 
 <p><a name="an_7:83">7:83</a> a za pričesnicu: dva vola, pet ovnova, pet kozlića i pet  jednogodišnjih janjaca. To je bio prinos Ahire, Enanova sina.</p> 
 <p><a name="an_7:84">7:84</a> To su bili prinosi glavara izraelskih za posvetu žrtvenika  na dan kad bijaše pomazan: dvanaest srebrnih zdjela, dvanaest  srebrnih kotlića i dvanaest zlatnih posudica. </p> 
 <p><a name="an_7:85">7:85</a> Svaka srebrna  zdjela težila je sto trideset šekela; svaki kotlić sedamdeset  šekela. Svega srebra u posuđu bilo je dvije tisuće i četiri stotine  hramskih šekela. </p> 
 <p><a name="an_7:86">7:86</a> Zlatnih posudica punih tamjana bilo je dvanaest, svaka posudica težila je deset hramskih šekela. Sve zlato u  posudicama težilo je sto dvadeset šekela.</p> 
 <p><a name="an_7:87">7:87</a> Sve stoke za paljenicu: dvanaest junaca, dvanaest ovnova, dvanaest jednogodišnjih janjaca s njihovim prinosima. Za okajnicu  dvanaest jaraca. </p> 
 <p><a name="an_7:88">7:88</a> Sve stoke za pričesnicu: dvadeset i četiri  vola, šezdeset ovnova, šezdeset kozlića i šezdeset janjaca od  godine dana. To je bio prinos za posvetu žrtvenika pošto bijaše pomazan.</p> 
 <p><a name="an_7:89">7:89</a> Kad bi Mojsije ulazio u Šator sastanka da razgovara s  Njim, slušao bi glas kako mu govori ozgo s Pomirilišta što je  bilo na Kovčegu svjedočanstva, među dva kerubina. Tada bi mu  govorio. </p> 
 <p><a name="an_8:1">8:1</a> Jahve reče Mojsiju: </p> 
 <p><a name="an_8:2">8:2</a> "Govori Aronu i reci mu: 'Kad budeš  palio svjetionice, neka sedam svjetionica svijetli na prednjoj  strani svijećnjaka.'"</p> 
 <p><a name="an_8:3">8:3</a> Aron i učini tako: smjesti svjetionice na prednju stranu  svijećnjaka, kako je Jahve Mojsiju naredio. </p> 
 <p><a name="an_8:4">8:4</a> Svijećnjak bijaše  skovan od zlata; skovan od svoga podnožja do svoje čaške. Svijećnjak  je bio napravljen prema uzorku što ga je Jahve pokazao Mojsiju.</p> 
 <p><a name="an_8:5">8:5</a> Jahve reče Mojsiju: </p> 
 <p><a name="an_8:6">8:6</a> "Uzmi levite između Izraelaca i  očisti ih! </p> 
 <p><a name="an_8:7">8:7</a> Ovako s njima postupi da ih očistiš: poškropi ih  vodom za okajavanje; a oni neka se obriju po svemu svome tijelu, neka operu svoju odjeću i bit će čisti. </p> 
 <p><a name="an_8:8">8:8</a> Neka zatim uzmu jednog  junca i prinosnicu od najboljeg brašna, zamiješena u ulju. A  ti uzmi drugog junca za okajnicu. </p> 
 <p><a name="an_8:9">8:9</a> Dovedi onda levite pred  Šator sastanka i skupi svu izraelsku zajednicu. </p> 
 <p><a name="an_8:10">8:10</a> Kad dovedeš  levite pred Jahvu, neka Izraelci stave na njih svoje ruke. </p> 
 <p><a name="an_8:11">8:11</a> Neka  zatim Aron prinese levite, kao prikaznicu pred Jahvom, u ime  Izraelaca. Tako će njihov posao biti da služe Jahvi. </p> 
 <p><a name="an_8:12">8:12</a> Neka  potom leviti stave svoje ruke juncima na glave; onda jednoga  prinesi kao okajnicu, a drugoga kao paljenicu Jahvi, da se izvrši  obred pomirenja nad levitima. </p> 
 <p><a name="an_8:13">8:13</a> Stavivši levite pred Arona  i njegove sinove, prikaži ih Jahvi žrtvom prikaznicom. </p> 
 <p><a name="an_8:14">8:14</a> Odvoji  tako levite između Izraelaca da budu moji. </p> 
 <p><a name="an_8:15">8:15</a> Poslije toga,  pošto ih očistiš i prineseš žrtvom prikaznicom, neka leviti uđu  u službu Šatora sastanka. </p> 
 <p><a name="an_8:16">8:16</a> Jer oni su između Izraelaca meni  potpuno darovani; njih sam sebi uzeo namjesto svih koji otvaraju  majčinu utrobu, svih izraelskih prvorođenaca. </p> 
 <p><a name="an_8:17">8:17</a> Svako, naime, prvorođenče među Izraelcima, kako čedo tako i živinče, moje  je; sebi sam ih posvetio onoga dana kad sam pobio svu prvorođenčad  u zemlji egipatskoj. </p> 
 <p><a name="an_8:18">8:18</a> Tako sam uzeo levite namjesto svih izraelskih  prvorođenaca. </p> 
 <p><a name="an_8:19">8:19</a> I predao sam levite između Izraelaca kao dar  Aronu i njegovim sinovima da mjesto Izraelaca obavljaju službu  u Šatoru sastanka; da nad njima obavljaju obred pomirenja, tako  da kakva nedaća ne bi pogodila Izraelce što bi se približili  Svetištu." </p> 
 <p><a name="an_8:20">8:20</a> Mojsije, Aron i sva izraelska zajednica učine tako s  levitima; kako je Jahve naredio Mojsiju za levite, tako im Izraelci  i učine. </p> 
 <p><a name="an_8:21">8:21</a> Leviti se očiste i operu svoju odjeću; onda ih Aron  prinese pred Jahvu žrtvom prikaznicom. Aron nad njima obavi obred  pomirenja da ih očisti. </p> 
 <p><a name="an_8:22">8:22</a> Poslije toga uđu leviti u službu  u Šator sastanka, u nazočnosti Arona i njegovih sinova. Kako  je Jahve naredio Mojsiju za levite, tako su s njima i uradili.</p> 
 <p><a name="an_8:23">8:23</a> Jahve reče Mojsiju: </p> 
 <p><a name="an_8:24">8:24</a> "I ovo se tiče levita: od dvadeset  i pet godina naviše neka leviti po redu preuzimaju službu u Šatoru  sastanka. </p> 
 <p><a name="an_8:25">8:25</a> A kad kome bude pedeset godina, neka istupi iz  službe i neka više ne služi. </p> 
 <p><a name="an_8:26">8:26</a> Ali može pomagati svojoj braći  u vršenju njihovih dužnosti u Šatoru sastanka, no sam ne mora  vršiti službe. Tako postupi prema levitima za njihove dužnosti!"</p> 
 <p><a name="an_9:1">9:1</a> Prvoga mjeseca druge godine nakon izlaska iz zemlje egipatske  Jahve reče Mojsiju u Sinajskoj pustinji: </p> 
 <p><a name="an_9:2">9:2</a> "Neka Izraelci slave  Pashu u njezino vrijeme. </p> 
 <p><a name="an_9:3">9:3</a> Slavite je u njezino vrijeme, u suton, četrnaestoga dana ovoga mjeseca; slavite je prema svim njezinim  propisima i običajima."</p> 
 <p><a name="an_9:4">9:4</a> Tako Mojsije reče Izraelcima da slave Pashu. </p> 
 <p><a name="an_9:5">9:5</a> I oni  su je slavili u Sinajskoj pustinji, u suton, prvoga mjeseca,  četrnaestoga dana u mjesecu. Kako je god Jahve Mojsiju naredio, tako su Izraelci i učinili.</p> 
 <p><a name="an_9:6">9:6</a> A bijaše ljudi onečišćenih mrtvacem; ti nisu mogli slaviti  Pashu onoga dana. Dođu tako pred Mojsija i Arona istoga dana </p> 
 <p><a name="an_9:7">9:7</a> pa reknu: "Mrtvacem smo se onečistili; ipak, zašto bi nam  bilo uskraćeno prinositi Jahvi žrtvu u njezino vrijeme usred  Izraelovih sinova?" </p> 
 <p><a name="an_9:8">9:8</a> Mojsije im reče: "Strpite se da čujem  što će Jahve za vas odrediti."</p> 
 <p><a name="an_9:9">9:9</a> I Jahve reče Mojsiju: </p> 
 <p><a name="an_9:10">9:10</a> "Ovako kaži Izraelcima: 'Kad  se tko između vas ili vaših potomaka onečisti mrtvacem ili je  na daleku putu, neka ipak slavi Pashu Jahvi. </p> 
 <p><a name="an_9:11">9:11</a> Neka je slave  u suton četrnaestog dana drugoga mjeseca. Neka je blaguju s neukvasanim  kruhom i gorkim zeljem; </p> 
 <p><a name="an_9:12">9:12</a> neka ništa od nje ne ostavljaju za  ujutro; neka ni jedne kosti na njoj ne lome. Neka je slave prema  propisima Pashe. </p> 
 <p><a name="an_9:13">9:13</a> Onaj koji je čist a ne bude na putovanju  pa ipak propusti proslaviti Pashu, neka se iskorijeni iz svoga  naroda. Budući da nije prinio Jahvi žrtve u njezino vrijeme,  takav neka snosi svoju krivnju.</p> 
 <p><a name="an_9:14">9:14</a> Ako s vama boravi stranac i Pashu prinosi Jahvi, neka  je prinosi prema propisima i običajima njezinim. Neka bude jedan  zakon za vas, bio to stranac ili domorodac.'"</p> 
 <p><a name="an_9:15">9:15</a> Na dan kad je podignuto Prebivalište oblak prekri Prebivalište, Šator svjedočanstva. Od večeri do jutra stajao je u obliku ognja  nad Prebivalištem. </p> 
 <p><a name="an_9:16">9:16</a> Tako ga je oblak neprestano zaklanjao, a noću bijaše poput ognja. </p> 
 <p><a name="an_9:17">9:17</a> Kad bi se god oblak digao sa  Šatora, Izraelci bi poslije toga krenuli. A gdje bi oblak stao, tu bi se i Izraelci utaborili. </p> 
 <p><a name="an_9:18">9:18</a> Na zapovijed Jahvinu Izraelci  su kretali na put i na Jahvinu se zapovijed utaborivali. Sve  vrijeme što bi oblak stajao nad Prebivalištem oni su taborovali. </p> 
 <p><a name="an_9:19">9:19</a> Ako bi oblak dugo stajao nad Prebivalištem, Izraelci su slušali  Jahvin nalog i ne bi polazili na put. </p> 
 <p><a name="an_9:20">9:20</a> Ali ako bi se dogodilo  da oblak ostane nad Prebivalištem malo vremena, oni bi se na  Jahvinu zapovijed utaborili i na Jahvinu zapovijed opet krenuli  na put. </p> 
 <p><a name="an_9:21">9:21</a> Ako bi se oblak digao pošto se zadržao od večeri  do jutra, oni bi tada ujutro krenuli na put. Danju ili noću,  kad bi se oblak digao, oni bi krenuli na put. </p> 
 <p><a name="an_9:22">9:22</a> Dva dana ili  mjesec ili godinu - dok bi oblak ostajao nad Prebivalištem -  Izraelci su taborovali, ne krećući na put, a čim bi se digao, oni bi krenuli. </p> 
 <p><a name="an_9:23">9:23</a> Po zapovijedi Jahvinoj stajahu u taboru  i po zapovijedi Jahvinoj kretahu na put. Držali su se Jahvina  naloga, kako Jahve bijaše zapovjedio Mojsiju.</p> 
 <p><a name="an_10:1">10:1</a> Jahve reče Mojsiju: </p> 
 <p><a name="an_10:2">10:2</a> "Napravi sebi dvije trube; napravi  ih od kovana srebra. Neka ti služe za sazivanje zajednice i za  pokretanje tabora. </p> 
 <p><a name="an_10:3">10:3</a> Kad se u njih zatrubi, neka se sva zajednica  skupi k tebi na ulazu u Šator sastanka. </p> 
 <p><a name="an_10:4">10:4</a> Ako li se zatrubi  u jednu, neka se k tebi skupe glavari izraelski, tisućnici. </p> 
 <p><a name="an_10:5">10:5</a> Kad  popratite trubljenje bojnim poklikom, neka krenu logori utaboreni  na istočnoj strani. </p> 
 <p><a name="an_10:6">10:6</a> Kad popratite trubljenje bojnim poklikom  po drugi put, neka krenu logori utaboreni s južne strane: neka  se trubljenje poprati bojnim poklikom da oni krenu. </p> 
 <p><a name="an_10:7">10:7</a> Trubite  i da skupite zajednicu, ali bez bojnog poklika. </p> 
 <p><a name="an_10:8">10:8</a> Neka u trube  trube svećenici, sinovi Aronovi. Neka vam to bude trajnom uredbom  za vaše naraštaje.</p> 
 <p><a name="an_10:9">10:9</a> Kad u svojoj zemlji pođete u rat na neprijatelja koji  vas pritisne, zaorite na trube s bojnim poklikom, i Jahve, Bog  vaš, sjetit će se vas i bit ćete izbavljeni od svojih neprijatelja. </p> 
 <p><a name="an_10:10">10:10</a> Na dan svoje svečanosti, svojih blagdana ili svojih mjesečevih  mlađaka, dok prinosite svoje paljenice i pričesnice, trubite  u trube. Neka to za vas bude spomen pred Bogom vašim. Ja sam  Jahve, Bog vaš."</p> 
 <p><a name="an_10:11">10:11</a> Druge godine drugoga mjeseca dvadesetog dana u mjesecu  diže se oblak iznad Prebivališta svjedočanstva. </p> 
 <p><a name="an_10:12">10:12</a> Tada se Izraelci  zapute iz Sinajske pustinje na svoja putovanja. Oblak se zaustavi  u pustinji Paranu.</p> 
 <p><a name="an_10:13">10:13</a> Tako na Jahvinu zapovijed danu Mojsiju krenuše prvi put. </p> 
 <p><a name="an_10:14">10:14</a> Prva je krenula zastava tabora Judinih sinova u svojim četama.  Nad njihovom vojskom bijaše Nahšon, sin Aminadabov; </p> 
 <p><a name="an_10:15">10:15</a> nad vojskom  plemena Jisakarovaca stajaše Netanel, sin Suarov, </p> 
 <p><a name="an_10:16">10:16</a> a nad vojskom  plemena Zebulunovaca bijaše Eliab, sin Helonov.</p> 
 <p><a name="an_10:17">10:17</a> Zatim, pošto je rastavljeno Prebivalište, krenuše Geršonovci  i Merarijevci noseći Prebivalište.</p> 
 <p><a name="an_10:18">10:18</a> Potom krenu zastava tabora Rubenova u svojim četama.  Nad njihovom vojskom bijaše Elisur, sin Šedeurov; </p> 
 <p><a name="an_10:19">10:19</a> nad vojskom  plemena Šimunovaca stajao je Šelumiel, sin Surišadajev; </p> 
 <p><a name="an_10:20">10:20</a> nad  vojskom plemena Gadovaca bio je Elijasaf, sin Deuelov.</p> 
 <p><a name="an_10:21">10:21</a> Potom krenuše Kehatovci noseći posvećene predmete. Tako  je Prebivalište bilo podignuto prije njihova dolaska.</p> 
 <p><a name="an_10:22">10:22</a> Onda krenu zastava tabora Efrajimovaca u svojim četama.  Nad njihovom vojskom bijaše Elišama, sin Amihudov, </p> 
 <p><a name="an_10:23">10:23</a> nad vojskom  plemena Manašeovaca stajaše Gamliel, sin Pedahsurov; </p> 
 <p><a name="an_10:24">10:24</a> nad  vojskom plemena Benjaminovaca bijaše Abidan, sin Gidonijev.</p> 
 <p><a name="an_10:25">10:25</a> A kao zalazna straža za sve tabore krenu, u svojim četama, zastava tabora Danovaca. Nad njihovom je vojskom stajao Ahiezer, sin Amišadajev. </p> 
 <p><a name="an_10:26">10:26</a> Nad vojskom plemena Ašerovaca bio je Pagiel, sin Okranov; </p> 
 <p><a name="an_10:27">10:27</a> a nad vojskom plemena Naftalijevaca bio je  Ahira, sin Enanov.</p> 
 <p><a name="an_10:28">10:28</a> Takav je bio red putovanja Izraelaca svrstanih u svoje  čete. Tako su putovali.</p> 
 <p><a name="an_10:29">10:29</a> Mojsije reče Hobabu, sinu Midjanca Reuela, Mojsijeva  tasta: "Zaputili smo se u kraj o kojemu je Jahve rekao: 'Dat  ću vam ga!' Pođi s nama i dobro ćemo ti činiti, jer je Jahve  obećao sreću Izraelu."</p> 
 <p><a name="an_10:30">10:30</a> "Ne idem", odgovori mu, "nego se vraćam u svoju zemlju;  k svojima se vraćam."</p> 
 <p><a name="an_10:31">10:31</a> "Molim te, ne ostavljaj nas!" - reče. "Budući da znaš  gdje nam se treba u pustinji utaboriti, valjat ćeš nam kao oči. </p> 
 <p><a name="an_10:32">10:32</a> Ako s nama pođeš, dobročinstva koja nam Jahve bude udijelio  s tobom ćemo dijeliti."</p> 
 <p><a name="an_10:33">10:33</a> Od Jahvina brda putovali su tri dana hoda. Kovčeg Jahvina  saveza išao je pred njima ta tri dana hoda da im potraži mjesto  odmora. </p> 
 <p><a name="an_10:34">10:34</a> Danju je opet Jahvin oblak bio nad njima, kako bi  se iz tabora zaputili.</p> 
 <p><a name="an_10:35">10:35</a> Kad bi Kovčeg polazio, Mojsije bi rekao: "Ustani, Jahve! Neprijatelji tvoji neka se rasprše! Koji tebe mrze nek' bježe pred tobom!"</p> 
 <p><a name="an_10:36">10:36</a> A kad bi se zaustavljao, popratio bi: "Vrati se, o Jahve! Izraelu ti si tisuće bezbrojne!"</p> 
 <p><a name="an_11:1">11:1</a> I stade narod zlobno mrmljati u Jahvine uši. Kad to ču Jahve, planu gnjevom. Jahvin oganj izbi među njima i spali jedan kraj  tabora. </p> 
 <p><a name="an_11:2">11:2</a> Narod zavapi Mojsiju, a Mojsije se pomoli Jahvi i  oganj se utiša. </p> 
 <p><a name="an_11:3">11:3</a> Ono se mjesto prozva Tabera, jer je Jahvin  oganj ondje zaplamtio na njih.</p> 
 <p><a name="an_11:4">11:4</a> Svjetinu koja se oko njih skupila obuzme pohlepa za jelom.  Izraelci se opet upuste u jadikovanje govoreći: "Tko će nas nasititi  mesom? </p> 
 <p><a name="an_11:5">11:5</a> Sjećamo se kako smo u Egiptu jeli badava ribe, krastavaca, dinje, prÓase, luka i češnjaka. </p> 
 <p><a name="an_11:6">11:6</a> Sad nam život vene; nema  ničega, osim mÓane, pred našim očima."</p> 
 <p><a name="an_11:7">11:7</a> MÓana je bila kao zrno korijandera i nalik na bdelij. </p> 
 <p><a name="an_11:8">11:8</a> Narod išao naokolo, skupljao je, a onda tro kamenom na kamenoj  ploči ili stÓupao u stÓupi. Kuhao ju je u loncu i od nje pravio  kolače. Okus joj bijaše kao okus kolača zgotovljena u ulju. </p> 
 <p><a name="an_11:9">11:9</a> Kad  bi se noću spuštala rosa po taborištu, s njome bi se spustila  i mÓana.</p> 
 <p><a name="an_11:10">11:10</a> Mojsije je slušao kako jadikuje narod u svojim obiteljima, svatko na ulazu u svoj šator. Gnjev Jahvin žestoko planu i Mojsije  se ražalosti.</p> 
 <p><a name="an_11:11">11:11</a> "Zašto zlostavljaš slugu svoga?" - upravi Mojsije riječ  Jahvi. "Zašto nisam stekao milost u tvojim očima kad si na me  uprtio teret svega ovog naroda? </p> 
 <p><a name="an_11:12">11:12</a> Zar je od mene potekao sav  ovaj narod? Zar sam ga ja rodio, kad veliš: 'Nosi ga u svome  krilu, kao što dojilja nosi dojenče, u zemlju što sam je pod  zakletvom obećao njihovim očevima!' </p> 
 <p><a name="an_11:13">11:13</a> Odakle meni meso da ga  dam svemu ovom puku koji plače oko mene govoreći: 'Daj nam mesa  da jedemo!' </p> 
 <p><a name="an_11:14">11:14</a> Ja sam ne mogu nositi sav ovaj narod. Preteško  je to za me. </p> 
 <p><a name="an_11:15">11:15</a> Ako ćeš ovako sa mnom postupati, radije me ubij, ako sam stekao milost u tvojim očima, da više ne gledam svoga  jada." </p> 
 <p><a name="an_11:16">11:16</a> Onda Jahve reče Mojsiju: "Skupi mi sedamdeset muževa  između starješina izraelskih za koje znaš da su starješine narodu  i njegovi nadglednici. Dovedi ih u Šator sastanka pa neka ondje  zauzmu svoja mjesta s tobom. </p> 
 <p><a name="an_11:17">11:17</a> Ja ću sići i ondje s tobom govoriti;  uzet ću nešto duha koji je na tebi i stavit ću ga na njih. Tako  će s tobom nositi teret naroda da ga ne nosiš sam.</p> 
 <p><a name="an_11:18">11:18</a> Nadalje, kaži narodu: Za sutra se posvetite i jest ćete  mesa, jer ste mrmljali u uši Jahvi govoreći: 'Tko će nas nasititi  mesa? U Egiptu nam je bilo dobro.' Jahve će vam, dakle, dati  mesa da jedete. </p> 
 <p><a name="an_11:19">11:19</a> Nećete ga jesti samo jedan dan, ni dva dana, ni pet dana, ni deset dana, ni dvadeset dana, </p> 
 <p><a name="an_11:20">11:20</a> nego cio mjesec, sve dok vam ne izbije na nosnice i ne ogadi vam se, jer ste  odbacili Jahvu koji je među vama mrmljajući pred njim riječima:  'Zašto smo uopće odlazili iz Egipta!'"</p> 
 <p><a name="an_11:21">11:21</a> "Naroda u kojemu se nalazim", odgovori Mojsije, "ima  šest stotina tisuća pješaka, a ti kažeš: 'Mesa ću im dati da  jedu mjesec dana.' </p> 
 <p><a name="an_11:22">11:22</a> Može li im se naklati sitne i krupne stoke  da im dostane? Mogu li im se sve ribe iz mora zgrnuti da im bude  dosta?" </p> 
 <p><a name="an_11:23">11:23</a> Jahve reče Mojsiju: "Zar je ruka Jahvina tako kratka?  Sad ćeš vidjeti hoće li se obistiniti moja riječ ili neće."</p> 
 <p><a name="an_11:24">11:24</a> Mojsije izađe i kaza narodu Jahvine riječi. Onda skupi  sedamdeset muževa između narodnih starješina i smjesti ih oko  Šatora. </p> 
 <p><a name="an_11:25">11:25</a> Jahve siđe u oblaku i poče s njim govoriti. Zatim  uze od duha koji bijaše na njemu i stavi na onu sedamdesetoricu  starješina. Kad duh počinu na njima, počeše prorokovati, ali  to više nikad ne učiniše.</p> 
 <p><a name="an_11:26">11:26</a> Dvojica ostadoše u taboru. Jednome je bilo ime Eldad, a drugome Medad. Duh je i na njima počinuo - bili su i oni među  upisanima, premda nisu došli u tabor - te počeše u taboru prorokovati. </p> 
 <p><a name="an_11:27">11:27</a> Neki mladić otrča te javi Mojsiju: "Eldad i Medad", reče, "prorokuju u taboru!" </p> 
 <p><a name="an_11:28">11:28</a> Jošua, sin Nunov, koji je posluživao  Mojsija od svoje mladosti, prozbori i reče: "Mojsije, gospodaru  moj, ušutkaj ih!" </p> 
 <p><a name="an_11:29">11:29</a> Mojsije mu odgovori: "Zar si zavidan zbog  mene! Oh, kad bi sav narod Jahvin postao prorok! Kad bi Jahve  na njih izlio svoga duha!" </p> 
 <p><a name="an_11:30">11:30</a> Potom se Mojsije i starješine  izraelske vrate u tabor.</p> 
 <p><a name="an_11:31">11:31</a> Tada Jahve zapovjedi te zapuhnu vjetar i nanese prepelice  od mora i sasu ih na tabor, na dan hoda i s ove i s one strane  tabora, na dva lakta iznad zemlje. </p> 
 <p><a name="an_11:32">11:32</a> Narod je ustao te je toga  cijeloga dana, svu noć i cio sutrašnji dan skupljao prepelice.  Onaj tko ih je skupio najmanje imao je deset homera. </p> 
 <p><a name="an_11:33">11:33</a> Zatim  ih razastriješe oko tabora. Meso još bijaše među njihovim zubima  - još ga nisu prožvakali - kadli planu Jahvin gnjev protiv naroda:  Jahve udari narod strašnim pomorom.</p> 
 <p><a name="an_11:34">11:34</a> Ono se mjesto prozva Kibrot Hataava, jer su ondje pokopali  one koji se bijahu polakomili.</p> 
 <p><a name="an_11:35">11:35</a> Iz Kibrot Hataave narod se zaputi u Haserot. I utabori  se u Haserotu.  </p> 
 <p><a name="an_12:1">12:1</a> A Mirjam i Aron uzeše rogoboriti protiv Mojsija zbog žene  Kušanke kojom se oženio; jer bijaše uzeo za ženu jednu Kušanku.</p> 
 <p><a name="an_12:2">12:2</a> "Zar je samo Mojsiju govorio Jahve?" - rekoše mu. "Zar  i nama nije govorio?" Jahve to ču. </p> 
 <p><a name="an_12:3">12:3</a> Mojsije je bio veoma skroman  čovjek, najskromniji čovjek na zemlji.</p> 
 <p><a name="an_12:4">12:4</a> I odmah reče Jahve Mojsiju, Aronu i Mirjami: "Vas se troje  pojavite u Šatoru sastanka." Njih se troje pojavi. </p> 
 <p><a name="an_12:5">12:5</a> U stupu  oblaka siđe Jahve te stade na ulazu u Šator. Zovnu Arona i Mirjamu.  Kad njih dvoje istupi naprijed, </p> 
 <p><a name="an_12:6">12:6</a> reče Jahve: "Saslušajte riječi moje: Nađe li se među vama prorok, u viđenju njemu ja se javljam, u snu njemu progovaram.</p> 
 <p><a name="an_12:7">12:7</a> Ali nije tako sa slugom mojim Mojsijem. Od svih u kući mojoj najvjerniji je on.</p> 
 <p><a name="an_12:8">12:8</a> Iz usta u usta njemu ja govorim, očevidnošću, a ne zagonetkama, i lik Jahvin on smije gledati. Kako se onda niste bojali govoriti protiv sluge moga Mojsija?"</p> 
 <p><a name="an_12:9">12:9</a> Uskipjevši gnjevom na njih, Jahve ode. </p> 
 <p><a name="an_12:10">12:10</a> Čim se od šatora  oblak udaljio, gle! Mirjam ogubavi, kao snijegom posuta. Aron  se okrenu prema Mirjami, a to guba na njoj.</p> 
 <p><a name="an_12:11">12:11</a> Tada rekne Aron Mojsiju: "Gospodaru moj, ne svaljuj na  nas kazne za grijeh koji smo u ludosti počinili i kojega smo  krivci. </p> 
 <p><a name="an_12:12">12:12</a> Ne daj da ona ostane kao mrtvo dijete kojemu je već  na izlasku iz majčine utrobe meso napol uništeno!"</p> 
 <p><a name="an_12:13">12:13</a> Tada zavapi Mojsije Jahvi: "Bože, molim te, ozdravi je!"</p> 
 <p><a name="an_12:14">12:14</a> "Da joj je otac njezin pljunuo u lice", reče Jahve Mojsiju, "zar se ne bi morala stidjeti sedam dana? Neka i ona bude odvojena  izvan tabora sedam dana, pa neka se poslije opet pripusti."</p> 
 <p><a name="an_12:15">12:15</a> Tako je Mirjam bila odvojena izvan tabora sedam dana.  Narod nije na put polazio dok Mirjam nije opet bila pripuštena.</p> 
 <p><a name="an_12:16">12:16</a> Poslije toga narod krenu iz Haserota i utabori se u pustinji  Paranu. </p> 
 <p><a name="an_13:1">13:1</a> Jahve reče Mojsiju: </p> 
 <p><a name="an_13:2">13:2</a> "Pošalji ljude, po jednoga čovjeka  iz pojedinog pradjedovskog plemena, da izvide kanaansku zemlju, koju dajem Izraelcima. Pošaljite sve njihove glavare!"</p> 
 <p><a name="an_13:3">13:3</a> Na Jahvinu zapovijed Mojsije ih posla iz pustinje Parana.  Svi ti ljudi bijahu glavari Izraelaca. </p> 
 <p><a name="an_13:4">13:4</a> A ovo su njihova imena: Šamua, sin Zakurov, od plemena Rubenova; </p> 
 <p><a name="an_13:5">13:5</a> Šafat, sin Horijev, od plemena Šimunova; </p> 
 <p><a name="an_13:6">13:6</a> Kaleb, sin Jefuneov, od plemena Judina; </p> 
 <p><a name="an_13:7">13:7</a> Jigal, sin Josipov, od plemena Jisakarova; </p> 
 <p><a name="an_13:8">13:8</a> Hošea, sin Nunov, od plemena Efrajimova; </p> 
 <p><a name="an_13:9">13:9</a> Palti, sin Rafuov, od plemena Benjaminova; </p> 
 <p><a name="an_13:10">13:10</a> Gadiel, sin Sodijev, od plemena Zebulunova; </p> 
 <p><a name="an_13:11">13:11</a> Gadi, sin  Susijev, od plemena Josipova, od plemena Manašeova; </p> 
 <p><a name="an_13:12">13:12</a> Amiel, sin Gemalijev, od plemena Danova; </p> 
 <p><a name="an_13:13">13:13</a> Setur, sin Mikaelov, od  plemena Ašerova; </p> 
 <p><a name="an_13:14">13:14</a> Nahbi, sin Vofsijev, od plemena Naftalijeva; </p> 
 <p><a name="an_13:15">13:15</a> Geuel, sin Makijev, od plemena Gadova.</p> 
 <p><a name="an_13:16">13:16</a> To su imena ljudi koje je Mojsije poslao da izvide zemlju.  A Hošeu, sina Nunova, Mojsije prozva Jošuom.</p> 
 <p><a name="an_13:17">13:17</a> Posla ih Mojsije da izvide kanaansku zemlju pa im reče:  "Idite gore u Negeb, onda se popnite na brdo. </p> 
 <p><a name="an_13:18">13:18</a> Razgledajte  zemlju kakva je. Je li narod koji u njoj živi jak ili slab, malobrojan  ili mnogobrojan? </p> 
 <p><a name="an_13:19">13:19</a> Kakva je zemlja u kojoj živi: dobra ili  rđava? Kakvi su gradovi u kojima borave: otvoreni ili utvrđeni? </p> 
 <p><a name="an_13:20">13:20</a> Kakvo je tlo: plodno ili mršavo? Ima li po njemu drveća ili  nema? Odvažni budite i ponesite plodova te zemlje." Bilo je upravo vrijeme ranog grožđa. </p> 
 <p><a name="an_13:21">13:21</a> Odu oni gore da  izvide zemlju od pustinje Sina do Rehoba, koji je na ulazu u  Hamat. </p> 
 <p><a name="an_13:22">13:22</a> Popnu se u Negeb i dođu do Hebrona, gdje su se nalazili  Ahiman, Šešaj i Talmaj, Anakovi potomci. - Hebron je osnovan  sedam godina prije nego Soan u Egiptu. - </p> 
 <p><a name="an_13:23">13:23</a> Kada stigoše u Dolinu  Eškol, odrezaše ondje lozu s grozdom i ponesoše ga, udvoje, na  motki; ponesoše i mogranja i smokava. </p> 
 <p><a name="an_13:24">13:24</a> Ono se mjesto prozva  Dolina Eškol zbog grozda koji su ondje Izraelci odrezali.</p> 
 <p><a name="an_13:25">13:25</a> Nakon četrdeset dana vrate se iz zemlje koju su izviđali. </p> 
 <p><a name="an_13:26">13:26</a> Odu k Mojsiju i Aronu i svoj izraelskoj zajednici u Kadeš, u Paranskoj pustinji. Podnesu njima i svoj zajednici izvještaj, a onda im pokažu plodove zemlje.</p> 
 <p><a name="an_13:27">13:27</a> Izvijeste ga oni: "Išli smo u zemlju u koju si nas poslao.  Zaista njome teče med i mlijeko. Evo njezinih plodova. </p> 
 <p><a name="an_13:28">13:28</a> Ali  je jak narod koji u onoj zemlji živi, gradovi su utvrđeni i vrlo  veliki. A vidjesmo ondje i potomke Anakove. </p> 
 <p><a name="an_13:29">13:29</a> Amalečani borave  u negepskom kraju: Hetiti, Jebusejci i Amorejci žive u brdu;  a Kanaanci se nalaze uz more i duž Jordana."</p> 
 <p><a name="an_13:30">13:30</a> Kaleb ušutka narod oko Mojsija i progovori: "Krenimo  ne oklijevajući i zauzmimo je, jer je možemo nadvladati!"</p> 
 <p><a name="an_13:31">13:31</a> Ali ljudi što su s njim išli odvratiše: "Ne možemo ići  na onaj narod jer je jači od nas."</p> 
 <p><a name="an_13:32">13:32</a> I počnu ozloglašivati Izraelcima zemlju koju su izviđali:  "Zemlja kroz koju smo prošli da je izvidimo zemlja je što proždire  svoje stanovništvo. Sav narod što ga u njoj vidjesmo ljudi su  krupna stasa. </p> 
 <p><a name="an_13:33">13:33</a> Vidjesmo ondje i divove - Anakovo potomstvo  od divova. Činilo nam se da smo prema njima kao skakavci. Takvi  bijasmo i njima."</p> 
 <p><a name="an_14:1">14:1</a> Tada zagraja sva zajednica i poče vikati. I te noći narod  plakaše. </p> 
 <p><a name="an_14:2">14:2</a> Svi su Izraelci mrmljali protiv Mojsija i Arona.  Sva im je zajednica govorila: "Kamo sreće da smo pomrli u zemlji  egipatskoj! Ili da smo pomrli u ovoj pustinji! </p> 
 <p><a name="an_14:3">14:3</a> Zašto nas Jahve  vodi u tu zemlju da padnemo od mača a žene naše i djeca da postanu  roblje! Zar nam ne bi bilo bolje da se vratimo u Egipat!" </p> 
 <p><a name="an_14:4">14:4</a> Jedan  je drugome govorio: "Postavimo sebi vođu i vratimo se u Egipat!"</p> 
 <p><a name="an_14:5">14:5</a> Mojsije i Aron padoše ničice pred svom okupljenom izraelskom  zajednicom. </p> 
 <p><a name="an_14:6">14:6</a> A Jošua, sin Nunov, i Kaleb, sin Jefuneov, koji  bijahu među onima što su izviđali zemlju, razderaše svoju odjeću. </p> 
 <p><a name="an_14:7">14:7</a> Zatim rekoše svoj zajednici izraelskoj: "Zemlja kroz koju  smo prošli da je istražimo izvanredno je dobra. </p> 
 <p><a name="an_14:8">14:8</a> Ako nam Jahve  bude dobrostiv, u tu će nas zemlju dovesti i dat će nam je. To  je zemlja u kojoj teče med i mlijeko. </p> 
 <p><a name="an_14:9">14:9</a> Samo, nemojte se buniti  protiv Jahve! Ne bojte se naroda one zemlje: tÓa on je zalogaj  za nas. Oni su bez zaštite, a s nama je Jahve! Ne bojte ih se!"  </p> 
 <p><a name="an_14:10">14:10</a> I dok je sva zajednica već mislila da ih kamenuje, pokaza  se Slava Jahvina u Šatoru sastanka svima sinovima Izraelovim. </p> 
 <p><a name="an_14:11">14:11</a> Tada reče Mojsiju: "Dokle će me taj narod prezirati? Dokle  mi neće vjerovati unatoč svim znamenjima što sam ih među njima  izvodio? </p> 
 <p><a name="an_14:12">14:12</a> Udarit ću ih pomorom i istrijebiti, a od tebe ću  učiniti narod veći i moćniji od njega."</p> 
 <p><a name="an_14:13">14:13</a> Onda Mojsije reče Jahvi: "Egipćani su shvatili da si  ti, svojom moći, izveo ovaj narod između njih. </p> 
 <p><a name="an_14:14">14:14</a> Oni su to  kazali žiteljima one zemlje. Već su saznali da si ti, Jahve,  usred ovog naroda, kojemu se očituješ licem u lice, i da ti,  Jahve, u oblaku stojiš nad njima; da obdan u stupu od oblaka, a obnoć u stupu od ognja ideš pred njima. </p> 
 <p><a name="an_14:15">14:15</a> Zato, ako pobiješ  ovaj narod kao jednoga čovjeka, narodi koji su čuli glas o tebi  reći će: </p> 
 <p><a name="an_14:16">14:16</a> 'Jahve je bio nemoćan da dovede ovaj narod u zemlju  koju mu je pod zakletvom obećao, i zato ih je poubijao u pustinji.' </p> 
 <p><a name="an_14:17">14:17</a> Zato neka se snaga moga Gospodina uzvisi, kako si najavio  rekavši: </p> 
 <p><a name="an_14:18">14:18</a> 'Jahve je spor na srdžbu, a bogat milosrđem; podnosi  opačinu i prijestup, ali krivca ne ostavlja nekažnjena, nego  opačinu otaca kažnjava na djeci do trećega i četvrtog koljena.' </p> 
 <p><a name="an_14:19">14:19</a> Oprosti krivnju ovome narodu po veličini svoga milosrđa,  kao što si vodio ovaj narod od Egipta dovde."</p> 
 <p><a name="an_14:20">14:20</a> "Opraštam po riječi tvojoj", reče Jahve. </p> 
 <p><a name="an_14:21">14:21</a> "Ali ipak, tako ja živ bio i slave se Jahvine napunila sva zemlja, </p> 
 <p><a name="an_14:22">14:22</a> ni  jedan od ljudi koji su vidjeli slavu moju i znamenja što sam  ih izveo u Egiptu i u pustinji, pa me ipak iskušavali već deset  puta ne hoteći poslušati moj glas, </p> 
 <p><a name="an_14:23">14:23</a> neće vidjeti zemlje što  sam je pod zakletvom obećao njihovim ocima; nitko od onih koji  me preziru neće je vidjeti. </p> 
 <p><a name="an_14:24">14:24</a> A slugu svoga Kaleba, jer je  u njemu drukčiji duh i jer mi bijaše poslušan, njega ću ja dovesti  u zemlju u koju je išao i njegovi će je potomci zaposjesti! Neka  Amalečani i Kanaanci samo ostanu u dolini. </p> 
 <p><a name="an_14:25">14:25</a> Sutra se vratite  i krenite u pustinju put Crvenog mora."</p> 
 <p><a name="an_14:26">14:26</a> Još reče Jahve Mojsiju i Aronu: </p> 
 <p><a name="an_14:27">14:27</a> "Dokle će ta opaka  zajednica mrmljati protiv mene? Čuo sam tužbe što ih Izraelci  na me dižu. </p> 
 <p><a name="an_14:28">14:28</a> Kaži im: Tako ja živ bio, objavljuje Jahve, kako  ste na moje uši govorili, tako ću vam i učiniti. </p> 
 <p><a name="an_14:29">14:29</a> U ovoj pustinji  popadat će vaša mrtva tijela: svih vas koji ste ubilježeni u  bilo koji vaš popis od dvadeset godina pa naprijed, koji ste  rogoborili protiv mene. </p> 
 <p><a name="an_14:30">14:30</a> Nećete ući u zemlju na koju sam svoju  ruku digao da vas u njoj nastanim, osim Kaleba, sina Jefuneova, i Jošue, sina Nunova. </p> 
 <p><a name="an_14:31">14:31</a> A vašu djecu, o kojoj kažete da bi  postala roblje, njih ću uvesti da nastane zemlju što ste je vi  prezreli. </p> 
 <p><a name="an_14:32">14:32</a> A vi? Neka vam tjelesa popadaju u ovoj pustinji! </p> 
 <p><a name="an_14:33">14:33</a> Vaši sinovi neka lutaju pustinjom četrdeset godina, neka  trpe zbog vaše nevjere dok vam ne ispropadaju tjelesa u ovoj  pustinji. </p> 
 <p><a name="an_14:34">14:34</a> Prema broju dana u koje ste istraživali zemlju  - dana četrdeset, za svaki dan jednu godinu - ispaštajte svoje  opačine četrdeset godina. Iskusite što znači mene napustiti. </p> 
 <p><a name="an_14:35">14:35</a> Ja, Jahve, to kažem: tako ću postupiti s ovom opakom zajednicom  što se sjatila protiv mene. U ovoj istoj pustinji neka završi!  Tu neka izgine."</p> 
 <p><a name="an_14:36">14:36</a> A oni ljudi koje Mojsije bijaše poslao da istraže zemlju  i koji su nakon povratka potakli svu zajednicu da rogobori protiv  njega ozloglašujući zemlju; </p> 
 <p><a name="an_14:37">14:37</a> oni, dakle, ljudi koji su zlobno  ozloglasili zemlju bijahu pomoreni pred Jahvom. </p> 
 <p><a name="an_14:38">14:38</a> Od onih ljudi  koji su išli da istraže zemlju ostadoše na životu jedino Jošua, sin Nunov, i Kaleb, sin Jefuneov.</p> 
 <p><a name="an_14:39">14:39</a> Kad je Mojsije prenio te riječi svim Izraelcima, narod  se uvelike ražalosti. </p> 
 <p><a name="an_14:40">14:40</a> I uranivši ujutro počnu se uspinjati  na vrh brda govoreći. "Evo uzlazimo na mjesto o kojem je govorio  Jahve jer smo zgriješili." </p> 
 <p><a name="an_14:41">14:41</a> A Mojsije rekne: "Zašto kršite  zapovijed Jahvinu? Nećete uspjeti. </p> 
 <p><a name="an_14:42">14:42</a> Ne penjite se, da vas  ne potuku vaši neprijatelji, jer Jahve nije među vama. </p> 
 <p><a name="an_14:43">14:43</a> Ta  ondje se pred vama nalaze Amalečani i Kanaanci te ćete od mača  pasti jer ste se odvratili od Jahve i jer Jahve neće biti s vama." </p> 
 <p><a name="an_14:44">14:44</a> Ali se oni prkosno penjahu prema vrhu brda, iako se ni Kovčeg  saveza Jahvina ni Mojsije nisu micali iz tabora. </p> 
 <p><a name="an_14:45">14:45</a> Amalečani  i Kanaanci koji su živjeli na onome brdu spuste se, udare po  njima i rasprše ih sve do Horme.</p> 
 <p><a name="an_15:1">15:1</a> Jahve reče Mojsiju: </p> 
 <p><a name="an_15:2">15:2</a> "Govori Izraelcima i reci im: 'Kad  uđete u zemlju gdje ćete boraviti i koju vam ja dajem, </p> 
 <p><a name="an_15:3">15:3</a> pa  budete prinosili Jahvi paljenu žrtvu, paljenicu ili klanicu,  zavjetnicu ili dragovoljnu žrtvu, ili žrtvu prigodom svojih svetkovina  - praveći tako od krupne ili sitne stoke ugodan miris Jahvi - </p> 
 <p><a name="an_15:4">15:4</a> neka prinositelj prinese svoj dar Jahvi: prinosnicu od desetine  efe najboljeg brašna, zamiješena u četvrtini hina ulja. </p> 
 <p><a name="an_15:5">15:5</a> Uz  paljenicu ili uz klanicu prinesi čevrtinu hina vina za ljevanicu  na svako janje. </p> 
 <p><a name="an_15:6">15:6</a> Povrh ovna prinesi kao prinosnicu dvije desetine  efe najboljeg brašna, zamiješena u jednoj trećini hina ulja; </p> 
 <p><a name="an_15:7">15:7</a> i vina za ljevanicu prinesi trećinu hina na ugodan miris Jahvi.</p> 
 <p><a name="an_15:8">15:8</a> Ako Jahvi prinosiš junca kao paljenicu ili kao klanicu  da izvršiš zavjet ili kao pričesnicu, </p> 
 <p><a name="an_15:9">15:9</a> neka se onda uz junca  prinesu tri desetine efe najboljeg brašna, zamiješena u pola  hina ulja, </p> 
 <p><a name="an_15:10">15:10</a> a za ljevanicu prinesi pola hina vina kao paljenu  žrtvu na ugodan miris Jahvi.</p> 
 <p><a name="an_15:11">15:11</a> Neka se tako postupi uza svakoga vola i uza svakoga ovna, uza svaku glavu sitne stoke, ovce ili koze: </p> 
 <p><a name="an_15:12">15:12</a> koliko ih god  prinesete, za svako pojedino tako učinite, već prema njihovu  broju. </p> 
 <p><a name="an_15:13">15:13</a> Svaki domorodac neka postupa ovako kad prinosi žrtvu  paljenu na ugodan miris Jahvi.</p> 
 <p><a name="an_15:14">15:14</a> I ako koji stranac koji živi među vama, ili će biti među  vašim potomcima, htjedne prinijeti žrtvu paljenu na ugodan miris  Jahvi, neka radi kako i vi radite. </p> 
 <p><a name="an_15:15">15:15</a> Neka je jedan zakon i  za vas i za stranca koji s vama boravi. To je trajan zakon za  vaše naraštaje: pred Jahvom, kako je s vama, tako neka bude i  sa strancem. </p> 
 <p><a name="an_15:16">15:16</a> Jedan zakon i jedno pravo neka vrijedi za vas  i za stranca koji s vama boravi.'"</p> 
 <p><a name="an_15:17">15:17</a> Jahve reče Mojsiju: </p> 
 <p><a name="an_15:18">15:18</a> "Govori Izraelcima i reci im:  'Kad dođete u zemlju u koju vas vodim </p> 
 <p><a name="an_15:19">15:19</a> i budete jeli kruh  te zemlje, prinesite podizanicu Jahvi. </p> 
 <p><a name="an_15:20">15:20</a> Kao prvinu iz svojih  naćava prinesite jedan kolač kao podizanicu; prinesite ga kao  i podizanicu s gumna. </p> 
 <p><a name="an_15:21">15:21</a> Od prvine svojih naćava davajte Jahvi  podizanicu od naraštaja do naraštaja.'"</p> 
 <p><a name="an_15:22">15:22</a> "Ako nehotice pogriješite te ne budete obdržavali koju  od zapovijedi što ih je Jahve objavio po Mojsiju - </p> 
 <p><a name="an_15:23">15:23</a> sve što  vam je Jahve zapovjedio po Mojsiju, odonda kad vam je izdao zapovijedi  pa dalje od koljena do koljena - </p> 
 <p><a name="an_15:24">15:24</a> onda: ako je to počinjeno  nepažnjom zajednice, neka sva zajednica prinese jednoga junca  kao paljenicu na ugodan miris Jahvi s propisanom prikaznicom  i ljevanicom i jednoga jarca kao okajnicu. </p> 
 <p><a name="an_15:25">15:25</a> Neka svećenik  obavi obred pomirenja nad svom izraelskom zajednicom, pa će im  biti oprošteno. Bila je samo nepažnja, a oni su prinijeli svoj  dar - paljenu žrtvu Jahvi - i okajnicu pred Jahvom za svoju nepažnju. </p> 
 <p><a name="an_15:26">15:26</a> Bit će oprošteno svoj izraelskoj zajednici, a tako i strancu  koji među njima boravi, jer se sav narod iz nepažnje ogriješio.</p> 
 <p><a name="an_15:27">15:27</a> Pogriješi li iz nepažnje pojedinac, neka prinese jedno  žensko kozle od godine dana kao okajnicu. </p> 
 <p><a name="an_15:28">15:28</a> Neka svećenik obavi  obred pomirenja pred Jahvom nad osobom koja je nehotice pogriješila  od nepažnje. Kad nad njom obavi obred pomirenja, bit će joj oprošteno. </p> 
 <p><a name="an_15:29">15:29</a> Kada tko pogriješi nepažnjom, neka vam jedan zakon vrijedi  i za domoroca i za stranca koji boravi među vama.</p> 
 <p><a name="an_15:30">15:30</a> Ali onaj koji nešto učini naumice, bio on domorodac ili  stranac, taj na Jahvu huli. Takav neka se istrijebi između svoga  naroda </p> 
 <p><a name="an_15:31">15:31</a> jer je prezreo Jahvinu riječ i prekršio njegovu zapovijed.  Neka se takav iskorijeni. Neka njegova krivnja padne na nj!"</p> 
 <p><a name="an_15:32">15:32</a> Kad su Izraelci bili u pustinji, nađu čovjeka kako kupi  drva u subotnji dan. </p> 
 <p><a name="an_15:33">15:33</a> I oni koji su ga našli da kupi drva  dovedu ga Mojsiju i Aronu i svoj zajednici. </p> 
 <p><a name="an_15:34">15:34</a> Stave ga pod  stražu, jer još nije bilo određeno što treba s njim učiniti.</p> 
 <p><a name="an_15:35">15:35</a> "Toga čovjeka treba pogubiti!" - reče Jahve Mojsiju.  "Neka ga kamenjem zaspe izvan tabora sva zajednica."</p> 
 <p><a name="an_15:36">15:36</a> Sva ga zajednica izvede izvan tabora i zasu ga kamenjem  te on poginu, kako je Jahve zapovjedio Mojsiju.</p> 
 <p><a name="an_15:37">15:37</a> Reče Jahve Mojsiju: </p> 
 <p><a name="an_15:38">15:38</a> "Govori Izraelcima i reci im:  neka od naraštaja do naraštaja prave rese na skutovima svojih  haljina, a za resu svakoga skuta neka privezuju ljubičastu vrpcu. </p> 
 <p><a name="an_15:39">15:39</a> Imat ćete rese zato da vas pogled na njih sjeća svih Jahvinih  zapovijedi. Vršite ih, a ne zanosite se svojim srcem i svojim  očima, što vas tako lako zavode na bludnost. </p> 
 <p><a name="an_15:40">15:40</a> Tako ćete se  sjećati svih mojih zapovijedi, vršit ćete ih i bit ćete posvećeni  svome Bogu. </p> 
 <p><a name="an_15:41">15:41</a> Ja sam Jahve, Bog vaš, koji sam vas izveo iz  zemlje egipatske da vam budem Bogom. Ja, Jahve, Bog vaš."</p> 
 <p><a name="an_16:1">16:1</a> Korah, sin Jisharov, sin Kehatov, sin Levijev, pa Datan i  Abiram, sinovi Eliabovi, i On, sin Peletov - potomci Rubenovi  - </p> 
 <p><a name="an_16:2">16:2</a> ustanu protiv Mojsija zajedno sa dvjesta pedeset Izraelaca, glavara zajednice, uglednih na skupštini i ljudi na glasu. </p> 
 <p><a name="an_16:3">16:3</a> Oni  se sjate oko Mojsija i Arona govoreći im: "Vi prelazite mjeru!  Sva je zajednica, svi njezini članovi, posvećena i među njima  je Jahve. Zašto se onda uzvisujete iznad zajednice Jahvine!"</p> 
 <p><a name="an_16:4">16:4</a> Kad to ču Mojsije, pade ničice. </p> 
 <p><a name="an_16:5">16:5</a> Zatim reče Korahu i  svoj njegovoj družini: "Sutra će Jahve pokazati tko je njegov  i tko je posvećen, kome dopušta da mu se približi. Koga sebi  izabere, k sebi će ga i pustiti. </p> 
 <p><a name="an_16:6">16:6</a> Učinite ovo: uzmite kadionike, Korah i sva njegova družina; </p> 
 <p><a name="an_16:7">16:7</a> sutra stavite u njih vatre i  metnite odozgo tamjana pred Jahvom. Koga Jahve odabere, taj neka  bude posvećen. Vi prelazite mjeru, Levijevci!"</p> 
 <p><a name="an_16:8">16:8</a> Potom Mojsije reče Korahu: "Poslušajte, Levijevci! </p> 
 <p><a name="an_16:9">16:9</a> Zar  vam je malo što vas je Bog Izraelov izdvojio iz Izraelove zajednice  da vas približi k sebi te da vršite službu u Jahvinu prebivalištu  i da stojite pred zajednicom služeći joj? </p> 
 <p><a name="an_16:10">16:10</a> Promaknuo je tebe  i s tobom svu tvoju braću Levijevce, a vi još tražite i svećeništvo! </p> 
 <p><a name="an_16:11">16:11</a> Ti i sva tvoja družina, dakle, sjatili ste se protiv Jahve;  jer što je Aron da protiv njega rogoborite?"</p> 
 <p><a name="an_16:12">16:12</a> Zatim posla Mojsije po Datana i Abirama, sinove Eliabove, ali oni odgovore: "Nećemo doći! </p> 
 <p><a name="an_16:13">16:13</a> Zar je malo što si nas odveo  iz zemlje kojom teče med i mlijeko da nas pobiješ u ovoj pustinji, pa hoćeš da nasilno zagospodariš nad nama? </p> 
 <p><a name="an_16:14">16:14</a> Nisi nas uveo  u zemlju kojom teče med i mlijeko i nisi nam dao u posjed njive  i vinograde! Misliš li iskopati oči ovim ljudima? Nećemo doći!" </p> 
 <p><a name="an_16:15">16:15</a> Mojsije se vrlo razljuti i reče Jahvi: "Ne obaziri se na  njihovu prinosnicu! Ni jednoga njihova magarca nisam prisvojio  niti sam ijednoga od njih oštetio."</p> 
 <p><a name="an_16:16">16:16</a> Zatim Mojsije reče Korahu: "Ti i sva tvoja družina stupite  sutra pred Jahvu; ti, i oni, i Aron. </p> 
 <p><a name="an_16:17">16:17</a> Neka svaki uzme svoj  kadionik, stavi u nj tamjana i neka svaki donese svoj kadionik  pred Jahvu - dvjesta i pedeset kadionika. A i ti i Aron donesite  svaki svoj kadionik."</p> 
 <p><a name="an_16:18">16:18</a> Svaki uzme svoj kadionik, stavi u nj vatre, onda odozgo  metne tamjana i stane s Mojsijem i Aronom kod ulaza u Šator sastanka. </p> 
 <p><a name="an_16:19">16:19</a> Kad, naprama njima, sabra Korah svu zajednicu na ulazu u  Šator sastanka, onda se svoj zajednici pokaza slava Jahvina. </p> 
 <p><a name="an_16:20">16:20</a> I reče Jahve Mojsiju i Aronu: </p> 
 <p><a name="an_16:21">16:21</a> "Odvojite se od te zajednice  da je odmah satrem!"</p> 
 <p><a name="an_16:22">16:22</a> Oni popadoše ničice i povikaše: "Bože! Bože životnog  duha u svakome tijelu! Zar ćeš se razgnjeviti na svu zajednicu  kad je samo jedan sagriješio!"</p> 
 <p><a name="an_16:23">16:23</a> Onda Jahve reče Mojsiju: </p> 
 <p><a name="an_16:24">16:24</a> "Reci toj zajednici: 'Uklonite  se iz okolice prebivališta Koraha, Datana i Abirama!'"</p> 
 <p><a name="an_16:25">16:25</a> Mojsije ustade i pođe k Datanu i Abiramu. Za njim krenuše  izraelske starješine. </p> 
 <p><a name="an_16:26">16:26</a> Zatim ovako progovori zajednici: "Odstupite  od šatora tih opakih ljudi! Ne dotičite se ničega što je njihovo, da ne budete uništeni zbog svih njihovih grijeha."</p> 
 <p><a name="an_16:27">16:27</a> Tako se oni udalje iz okolice prebivališta Korahova,  Datanova i Abiramova. Uto izađu Datan i Abiram te stanu na ulazu  svojih šatora sa svojim ženama, svojim sinovima i svojom nejačadi.</p> 
 <p><a name="an_16:28">16:28</a> "Po ovom ćete vidjeti", reče Mojsije, "da me Jahve poslao  da vršim sva ova djela, a da ih ne činim sam od sebe: </p> 
 <p><a name="an_16:29">16:29</a> ako  ovi ljudi umru kao što umru i svi ljudi; ako ih pohodi sudbina  kakva pohodi sve ljude, onda me Jahve nije poslao. </p> 
 <p><a name="an_16:30">16:30</a> Ali ako  Jahve učini nečuveno: ako zemlja rastvori svoje ralje i proguta  ih sa svim što je njihovo te živi siđu u Šeol, onda znajte da  su ovi ljudi prezreli Jahvu."</p> 
 <p><a name="an_16:31">16:31</a> A kad on završi sve te riječi, tlo se pod njima raspukne; </p> 
 <p><a name="an_16:32">16:32</a> zemlja rastvori svoje ralje i proguta ih s njihovim domovima, sa svim Korahovim ljudima i svim njihovim imanjem. </p> 
 <p><a name="an_16:33">16:33</a> Živi  siđu u Šeol, oni i sve njihovo. Onda se nad njima zemlja zatvori  i oni iščeznu iz zbora. </p> 
 <p><a name="an_16:34">16:34</a> Na njihov vrisak svi Izraelci što  su stajali oko njih pobjegoše govoreći: "Da i nas zemlja ne proguta!"</p> 
 <p><a name="an_16:35">16:35</a> Ali sukne oganj od Jahve te proždre dvjesta i pedeset  ljudi koji su prinosili tamjan.</p> 
 <p><a name="an_17:1">17:1</a> Jahve reče Mojsiju: </p> 
 <p><a name="an_17:2">17:2</a> "Kaži Eleazaru, sinu svećenika Arona, da ukloni kadionike - jer su posvećeni - iz toga zgarišta, a  neposvećenu vatru iz njih neka razaspe podalje. </p> 
 <p><a name="an_17:3">17:3</a> Kadionici  onih koji su sagriješili i grijehom život pokopali neka se prekuju  u pločice za oblaganje žrtvenika. Doneseni su, naime, pred Jahvu, pa su posvećeni. Neka budu opomenom Izraelcima!"</p> 
 <p><a name="an_17:4">17:4</a> Tako svećenik Eleazar uze kadionike od tuča što su ih  prinosili oni koji izgorješe; prekovaše ih u pločice za oblaganje  žrtvenika. </p> 
 <p><a name="an_17:5">17:5</a> One su opomena Izraelcima da se nitko nepozvan  - nitko tko nije od Aronova potomstva - ne smije približiti da  pali tamjan pred Jahvom, kako mu se ne bi dogodilo kao Korahu  i njegovoj družini, prema onom što je kazao Jahve po Mojsiju.</p> 
 <p><a name="an_17:6">17:6</a> Sutradan je sva zajednica rogoborila protiv Mojsija i  Arona. "Pobili ste Jahvin narod!" - govorili su. </p> 
 <p><a name="an_17:7">17:7</a> Dok se zajednica  skupljala protiv Mojsija i Arona, oni se okrenuše prema Šatoru  sastanka, i gle! oblak ga prekri i slava se Jahvina pokaza.</p> 
 <p><a name="an_17:8">17:8</a> Tada Mojsije i Aron odoše pred Šator sastanka. </p> 
 <p><a name="an_17:9">17:9</a> I Jahve  reče Mojsiju: </p> 
 <p><a name="an_17:10">17:10</a> "Udaljite se od te zajednice; u tili ću je  čas uništiti!" Oni padoše ničice. </p> 
 <p><a name="an_17:11">17:11</a> Zatim Mojsije reče Aronu: "Uzmi kadionik, stavi u nj vatre sa žrtvenika, metni tamjana, a onda se žuri  do zajednice da obaviš nad njom obred pomirenja. Gnjev je Jahvin  već izbio i zlo je počelo!"</p> 
 <p><a name="an_17:12">17:12</a> Aron uze što mu je Mojsije rekao te otrča usred zbora, a kad tamo: pomor među narodom već počeo. Stavi tamjana te obavi  obred pomirenja nad narodom. </p> 
 <p><a name="an_17:13">17:13</a> Zatim stade između mrtvih i  živih i zlo se ustavi. </p> 
 <p><a name="an_17:14">17:14</a> Bilo ih je mrtvih od toga zla četrnaest  tisuća i sedam stotina, osim onih koji su poginuli zbog Koraha. </p> 
 <p><a name="an_17:15">17:15</a> Aron se vrati k Mojsiju na ulaz u Šator sastanka: pomor se  ustavi. </p> 
 <p><a name="an_17:16">17:16</a> Jahve reče Mojsiju: </p> 
 <p><a name="an_17:17">17:17</a> "Razloži Izraelcima te od njih  uzmi po jedan štap za svaki predjedovski dom; uzmi od svih njihovih  starješina za njihove pradjedovske domove dvanaest štapova. Ime  svakoga napiši na njegovu štapu. </p> 
 <p><a name="an_17:18">17:18</a> A kako ima po jedan štap  za svakoga starješinu pradjedovskih domova, Aronovo ime napiši  na Levijevu štapu. </p> 
 <p><a name="an_17:19">17:19</a> Onda ih pohrani u Šator sastanka pred  Svjedočanstvo; ondje gdje se s tobom sastajem. </p> 
 <p><a name="an_17:20">17:20</a> Štap onoga  čovjeka koga izaberem propupat će. Tako ću maknuti od sebe rogoborenje  Izraelaca kojim prigovaraju vama."</p> 
 <p><a name="an_17:21">17:21</a> Mojsije tako kaza Izraelcima. Sve njihove starješine  dadoše mu štap, po jedan štap za svakoga starješinu - dakle,  dvanaest štapova za njihove pradjedovske domove. Među njihovim  štapovima bio je i štap Aronov. </p> 
 <p><a name="an_17:22">17:22</a> Mojsije pohrani štapove pred  Jahvu u Šatoru svjedočanstva. </p> 
 <p><a name="an_17:23">17:23</a> Kad sutradan Mojsije uđe u  Šator svjedočanstva, gle: štap Arona iz doma Levijeva propupao!  Potjerala mladica, procvjetao cvijet i sazreli bademi.</p> 
 <p><a name="an_17:24">17:24</a> Tada iznese Mojsije ispred Jahve sve štapove sinovima  Izraelovim. Oni ih razgledaše, a onda svatko uze svoj štap.</p> 
 <p><a name="an_17:25">17:25</a> Jahve reče Mojsiju: "Opet stavi Aronov štap pred Svjedočanstvo, neka se čuva za znak buntovnim sinovima. Dokončaj tako njihovo  rogoborenje protiv mene da ne izginu."</p> 
 <p><a name="an_17:26">17:26</a> I učini Mojsije: kako mu je Jahve zapovjedio, tako učini.</p> 
 <p><a name="an_17:27">17:27</a> "Izgibosmo!" - rekoše Izraelci Mojsiju. "Propadosmo!  Svi odreda propadosmo! </p> 
 <p><a name="an_17:28">17:28</a> Tko god priđe Jahvinu prebivalištu, umire ... Zar ćemo svi izginuti?"</p> 
 <p><a name="an_18:1">18:1</a> Tada Jahve reče Aronu: "Ti, tvoji sinovi i tvoj pradjedovski  dom s tobom bit ćete odgovorni za grijehe u Svetištu; ti i tvoji  sinovi s tobom bit ćete odgovorni za grijehe svoga svećeništva. </p> 
 <p><a name="an_18:2">18:2</a> Pridruži k sebi i svoju braću od Levijeva plemena - tvoga  pradjedovskog doma - neka ti se priključe da ti poslužuju, tebi  i tvojim sinovima s tobom, pred Šatorom svjedočanstva. </p> 
 <p><a name="an_18:3">18:3</a> Neka  stoje na službu tebi i svemu Šatoru, ali neka se ne približuju  pokućstvu u Svetištu niti žrtveniku, da ne poginu i oni i vi. </p> 
 <p><a name="an_18:4">18:4</a> Neka su, dakle, tebi pridruženi i neka preuzmu brigu za Šator  sastanka, svaku službu oko Šatora. I neka se ni jedan svjetovnjak  ne približuje vama, </p> 
 <p><a name="an_18:5">18:5</a> a vi vršite službu u Svetištu i službu  oko žrtvenika da se više ne izlijeva gnjev na Izraelce. </p> 
 <p><a name="an_18:6">18:6</a> Uzeh, evo, vašu braću levite između Izraelaca vama za dar; kao darovani  pripadaju Jahvi da obavljaju službu oko Šatora sastanka. </p> 
 <p><a name="an_18:7">18:7</a> Ti  i tvoji sinovi s tobom preuzmite svećeničke poslove oko svega  što spada na žrtvenik i iza zavjese. Službu koju dajem na dar  vašem svećeništvu vi obavljajte. A svjetovnjak koji se primakne  neka se pogubi."</p> 
 <p><a name="an_18:8">18:8</a> Još reče Jahve Aronu: "Tebi, evo, povjeravam brigu o onom  što se meni prinosi. Sve što Izraelci posvećuju dodjeljujem tebi  i tvojim sinovima kao baštinu trajnim zakonom. </p> 
 <p><a name="an_18:9">18:9</a> Ovo neka pripadne  tebi od svetinja nad svetinjama: od paljenih žrtava svi njihovi  darovi, za sve njihove prinosnice, za sve njihove okajnice i  za sve njihove naknadnice što ih budu meni uzvraćali; ta vrlo  sveta stvar neka pripadne tebi i tvojim sinovima! </p> 
 <p><a name="an_18:10">18:10</a> Blagujte  ih kao najveće svetinje! Svaki muškarac može ih jesti. Neka ti  budu svete!</p> 
 <p><a name="an_18:11">18:11</a> I ovo neka bude za te: ono što se uzima od izraelskih  prinosa da se prinese kao prikaznica - trajnim zakonom predajem  tebi, tvojim sinovima i tvojim kćerima s tobom. Svatko tko u  tvome domu bude čist može od toga jesti.</p> 
 <p><a name="an_18:12">18:12</a> Najbolje od novoga ulja i najbolje od novoga vina i žita  - prvine koje se prinose Jahvi - predajem tebi. </p> 
 <p><a name="an_18:13">18:13</a> Prvi rodovi  svega u njihovoj zemlji što ih budu donosili Jahvi neka budu  tvoji. Tko je god čist u tvome domu može ih jesti. </p> 
 <p><a name="an_18:14">18:14</a> Sve što  u Izraelu bude određeno za 'herem' neka je tvoje. </p> 
 <p><a name="an_18:15">18:15</a> Svako prvorođenče  svih bića - kako ljudi tako i životinja - što se prinose Jahvi  neka bude tvoje. Samo pusti da se otkupi prvenac od ljudi i prvenče  od nečiste stoke. </p> 
 <p><a name="an_18:16">18:16</a> Kad budu stari mjesec dana, pusti da ih  otkupljuju. A njihovu otkupnu cijenu odredi: pet srebrnih šekela, prema hramskom šekelu, a to je dvadeset gera. </p> 
 <p><a name="an_18:17">18:17</a> Ali prvenče  kravlje, prvenče ovčje i prvenče kozje neka se ne otkupljuje.  Oni su svetinja. Krv njihovu izlij na žrtvenik, a pretilinu njihovu  sažeži u kad kao žrtvu spaljenu na ugodan miris Jahvi. </p> 
 <p><a name="an_18:18">18:18</a> Njihovo  meso neka pripadne tebi; kao i grudi žrtve prikaznice i desno  pleće. </p> 
 <p><a name="an_18:19">18:19</a> Sve posvećene prinose što ih Izraelci podižu Jahvi predajem  trajnim zakonom tebi, tvojim sinovima i tvojim kćerima s tobom.  To je savez osoljen, trajan pred Jahvom, tebi i tvome potomstvu  s tobom."</p> 
 <p><a name="an_18:20">18:20</a> "Nemoj imati baštine u zemlji njihovoj", reče Jahve Aronu, "niti sebi stječi posjeda među njima! Ja sam tvoj dio i tvoja  baština među Izraelcima."</p> 
 <p><a name="an_18:21">18:21</a> "Levijevim sinovima, evo, predajem u baštinu sve desetine  u Izraelu za njihovu službu - za službu što je obavljaju u Šatoru  sastanka. </p> 
 <p><a name="an_18:22">18:22</a> A Izraelci neka se više ne primiču Šatoru sastanka, da ne navuku na se grijeh i ne poginu. </p> 
 <p><a name="an_18:23">18:23</a> Neka samo leviti  obavljaju službu u Šatoru sastanka; i neka oni budu odgovorni  za svoj grijeh. Trajna je to odredba za vaše naraštaje; među  Izraelcima neka nemaju posjeda, </p> 
 <p><a name="an_18:24">18:24</a> jer ja im predajem u posjed  desetine što ih Izraelci prinose na dar Jahvi. Stoga sam za njih  rekao: neka oni nemaju posjeda među Izraelcima."</p> 
 <p><a name="an_18:25">18:25</a> Jahve reče Mojsiju: </p> 
 <p><a name="an_18:26">18:26</a> "Levitima govori i reci im: 'Kad  od Izraelaca primate desetinu, koju ja od njih dajem vama u baštinu, od toga onda vi prinesite podizanicu Jahvi: desetinu od desetine. </p> 
 <p><a name="an_18:27">18:27</a> Prinos će vam biti zaračunan kao da je prinos s gumna i Óotoka  iz badnja. </p> 
 <p><a name="an_18:28">18:28</a> Tako isto prinosite podizanicu Jahvi i od svih  svojih desetina što ih primate od Izraelaca. Od toga davajte  podizanicu Jahvinu svećeniku Aronu. </p> 
 <p><a name="an_18:29">18:29</a> Od svih darova koje budete  primali podižite podizanicu Jahvi; od svega ono najbolje - onaj  dio koji treba posvećivati.'</p> 
 <p><a name="an_18:30">18:30</a> Još im reci: 'Pošto od toga prinesete najbolji dio, neka  se to levitima uračuna kao prihod s gumna i prihod iz badnja. </p> 
 <p><a name="an_18:31">18:31</a> Na svakome ga mjestu možete jesti, i vi i vaši ukućani, jer  to vam je nagrada za vašu službu u Šatoru sastanka. </p> 
 <p><a name="an_18:32">18:32</a> Pošto  prinesete njegov najbolji dio, nećete navući na se grijeha; svetinja  Izraelaca nećete oskvrnjivati te nećete ginuti.'"</p> 
 <p><a name="an_19:1">19:1</a> Jahve reče Mojsiju i Aronu: </p> 
 <p><a name="an_19:2">19:2</a> "Ovo je zakonska odredba što  ju je Jahve naredio: Reci Izraelcima neka ti dovedu crvenu junicu, zdravu, na kojoj nema mane i na koju još nije stavljan jaram. </p> 
 <p><a name="an_19:3">19:3</a> A vi je predajte svećeniku Eleazaru. Neka se zatim izvede  izvan tabora i zakolje pred njim. </p> 
 <p><a name="an_19:4">19:4</a> Svećenik Eleazar neka uzme  njezine krvi na svoj prst pa njome poškropi sedam puta prema  pročelju Šatora sastanka. </p> 
 <p><a name="an_19:5">19:5</a> Neka se onda junica spali na njegove  oči; neka joj se spale: koža, meso, krv i nečist. </p> 
 <p><a name="an_19:6">19:6</a> Potom neka  svećenik uzme cedrovine, izopa i crvenoga prediva pa ih baci  usred vatre gdje se krava spaljuje. </p> 
 <p><a name="an_19:7">19:7</a> Neka svećenik opere svoju  odjeću, a svoje tijelo u vodi okupa. Poslije toga neka se svećenik  vrati u tabor, ali neka je nečist do večeri. </p> 
 <p><a name="an_19:8">19:8</a> I onaj koji ju  je spaljivao neka svoju odjeću opere i okupa svoje tijelo u vodi  te bude nečist do večeri. </p> 
 <p><a name="an_19:9">19:9</a> A jedan čist čovjek neka pokupi  pepeo od junice pa ga pohrani izvan tabora na čisto mjesto da  se čuva izraelskoj zajednici za vodu očišćenja. To je žrtva okajnica. </p> 
 <p><a name="an_19:10">19:10</a> I onaj koji skupi pepeo od junice neka opere svoju odjeću  i bude nečist do večeri. Neka to bude trajan zakon i za Izraelce i za stranca koji  među njima boravi."</p> 
 <p><a name="an_19:11">19:11</a> "Tko se dotakne mrtva ljudskog tijela neka je nečist  sedam dana. </p> 
 <p><a name="an_19:12">19:12</a> Takav neka se opere tom vodom trećega dana i  sedmoga dana pa će biti čist. Ako se ne opere trećega dana i  sedmoga dana, neće biti čist. </p> 
 <p><a name="an_19:13">19:13</a> Tko se dotakne mrtvaca, tijela  preminula čovjeka, a ne opere se, oskvrnjuje Jahvino prebivalište.  Takav neka se iskorijeni iz Izraela. Budući da vodom za očišćenje  nije bio poliven, nečist je; njegova je nečistoća još na njemu."</p> 
 <p><a name="an_19:14">19:14</a> "Ovo je zakon kad koji čovjek umre u šatoru; tko god  uđe u šator i tko god bude u šatoru neka je nečist sedam dana. </p> 
 <p><a name="an_19:15">19:15</a> Svaka otvorena posuda koja ne bude zatvorena poklopcem neka  je nečista. </p> 
 <p><a name="an_19:16">19:16</a> A na otvorenu polju tko se god dotakne poginuloga  od mača, ili mrtvaca, ili ljudskih kostiju, ili groba neka je  nečist sedam dana. </p> 
 <p><a name="an_19:17">19:17</a> Neka se za onoga koji se onečistio uzme  pepela od životinje spaljene za okajnicu i na nj, u kakvu sudu, nalije žive vode. </p> 
 <p><a name="an_19:18">19:18</a> Onda neka čist čovjek uzme izopa, zamoči  ga u vodu te poškropi po šatoru, po svemu posuđu, po ljudima  koji su tu bili, po onome koji se dotakao kostiju, ili ubijenoga, ili preminuloga, ili groba. </p> 
 <p><a name="an_19:19">19:19</a> Neka čisti čovjek škropi nečistoga  trećega i sedmoga dana. Tako će ga na sedmi dan očistiti. Taj  onda neka opere svoju odjeću, okupa se u vodi i neka je navečer  čist. </p> 
 <p><a name="an_19:20">19:20</a> A bude li tko nečist pa se ne očisti, neka se iskorijeni  iz zajednice, jer je oskvrnuo Jahvino svetište; vodom za očišćenje  nije bio poliven; nečist je!</p> 
 <p><a name="an_19:21">19:21</a> Neka im i ovo bude trajnim zakonom: i onaj koji je škropio  vodom za očišćenje neka opere svoju odjeću; i onaj koji je dirnuo  vodu za očišćenje neka je nečist do večeri. </p> 
 <p><a name="an_19:22">19:22</a> Čega se god nečisti  dotakne neka je nečisto; a osoba koja se njega dotakne neka je  nečista do večeri."</p> 
 <p><a name="an_20:1">20:1</a> Potom stigoše Izraelci, sva zajednica, u pustinju Sin u prvome  mjesecu. Narod se nastani u Kadešu. Ondje umrije Mirjam i ondje  je sahraniše.</p> 
 <p><a name="an_20:2">20:2</a> Nije bilo vode za zajednicu. Stoga se udruže protiv Mojsija  i protiv Arona. </p> 
 <p><a name="an_20:3">20:3</a> Narod se poče svađati s Mojsijem i govoriti:  "Da smo bar izginuli kad su nam i braća poginula pred Jahvom! </p> 
 <p><a name="an_20:4">20:4</a> Zašto ste doveli Jahvinu zajednicu u ovu pustinju da ovdje  pomremo i mi i naša stoka? </p> 
 <p><a name="an_20:5">20:5</a> Zašto ste nas izveli iz Egipta  da nas dovedete u ovo nesretno mjesto; mjesto u kojem nema ni  žita, ni smokava, ni loze, ni mogranja? Nema ni vode da pijemo."</p> 
 <p><a name="an_20:6">20:6</a> Mojsije i Aron odu ispred zajednice do ulaza u Šator sastanka  i padnu ničice. Tada im se pokaza slava Jahvina. </p> 
 <p><a name="an_20:7">20:7</a> I Jahve reče  Mojsiju: </p> 
 <p><a name="an_20:8">20:8</a> "Uzmi štap pa ti i tvoj brat Aron skupite zajednicu.  Onda, na njihove oči, progovorite pećini da ustupi svoje vode.  Iz pećine im izvedi vodu te napoj zajednicu i njezino blago."</p> 
 <p><a name="an_20:9">20:9</a> Mojsije uzme štap ispred Jahve kako mu je naredio. </p> 
 <p><a name="an_20:10">20:10</a> Zatim  Mojsije i Aron skupe zbor pred pećinu pa im Mojsije rekne: "Čujte, buntovnici! Hoćemo li vam iz ove pećine izvesti vodu?"</p> 
 <p><a name="an_20:11">20:11</a> Zatim Mojsije podigne ruku i dvaput udari štapom o pećinu:  voda provali u obilju, pa su mogli piti i zajednica i njezino  blago. </p> 
 <p><a name="an_20:12">20:12</a> Potom će Jahve Mojsiju i Aronu: "Budući da se niste pouzdavali  u me i niste me svetim očitovali u očima sinova Izraelovih, nećete  uvesti ovaj zbor u zemlju koju im dajem."</p> 
 <p><a name="an_20:13">20:13</a> To su Meripske vode, kraj njih su se Izraelci prepirali  s Jahvom, a on se pokazao svetim.</p> 
 <p><a name="an_20:14">20:14</a> Iz Kadeša pošalje Mojsije glasnike: "Kralju Edoma. Ovako  veli tvoj brat Izrael: 'Ti znaš sve jade koji su nas snašli. </p> 
 <p><a name="an_20:15">20:15</a> Naši se preci spustiše u Egipat. U Egiptu smo proboravili  mnogo vremena. Egipćani su s nama i s našim precima loše postupali. </p> 
 <p><a name="an_20:16">20:16</a> Stoga smo vapili Jahvi, i on ču naš glas i posla anđela koji  nas izbavi iz Egipta. Evo nas sad u Kadešu, gradu uz rub tvoga  područja. </p> 
 <p><a name="an_20:17">20:17</a> Pusti nas da prođemo kroz tvoju zemlju. Nećemo  ići preko polja ni vinograda niti ćemo piti vodu iz bunara; ići  ćemo Kraljevskim putem, ne skrećući ni desno ni lijevo, dok ne  prođemo tvoje područje."</p> 
 <p><a name="an_20:18">20:18</a> Edom mu odgovori: "Ne prolazi preko moje zemlje, jer  eto me s mačem preda te!"</p> 
 <p><a name="an_20:19">20:19</a> "Ići ćemo utrenikom", rekoše Izraelci, "a budemo li pili  tvoje vode, mi i naša stada, za to ćemo ti platiti. Ništa više, samo da prođemo pješice."</p> 
 <p><a name="an_20:20">20:20</a> "Ne prolazi!" - odgovori. I Edom mu izađe u susret s mnogo ljudi i s velikom silom.</p> 
 <p><a name="an_20:21">20:21</a> Tako Edom nije dopustio Izraelu da prođe kroz njegovo  područje i Izrael se okrenu od njega.</p> 
 <p><a name="an_20:22">20:22</a> Zaputivši se od Kadeša, stigoše Izraelci, sva zajednica, k brdu Horu. </p> 
 <p><a name="an_20:23">20:23</a> Kod brda Hora, uz među edomsku, reče Jahve  Mojsiju i Aronu: </p> 
 <p><a name="an_20:24">20:24</a> "Neka se Aron pridruži svojim precima! Neće  ući u zemlju koju dajem Izraelcima, jer ste se oprli mojoj zapovijedi  kod Meripskih voda. </p> 
 <p><a name="an_20:25">20:25</a> Uzmi Arona i njegova sina Eleazara, pa  ih izvedi na brdo Hor. </p> 
 <p><a name="an_20:26">20:26</a> I svuci Aronu njegove haljine pa ih  obuci njegovu sinu Eleazaru. Aron će se pridružiti precima, umrijet  će ondje."</p> 
 <p><a name="an_20:27">20:27</a> Mojsije učini kako naredi Jahve. Pred svom zajednicom  popeše se na brdo Hor. </p> 
 <p><a name="an_20:28">20:28</a> Mojsije svuče s Arona njegove haljine  te ih obuče njegovu sinu Eleazaru. Ondje navrh brda umrije Aron.  Zatim se Mojsije i Eleazar spustiše s brda. </p> 
 <p><a name="an_20:29">20:29</a> Sva zajednica  vidje da je Aron preminuo i sav dom Izraelov oplakivaše Arona  trideset dana.</p> 
 <p><a name="an_21:1">21:1</a> Kralj Arada, Kanaanac koji je živio u Negebu, ču da Izrael  dolazi Atarimskim putem, pa navali na Izraela i neke njegove  zarobi. </p> 
 <p><a name="an_21:2">21:2</a> Tada se Izrael ovako zavjetova Jahvi: "Ako u moje  ruke izručiš ovaj narod, potpuno ću uništiti njegove gradove." </p> 
 <p><a name="an_21:3">21:3</a> Jahve usliša glas Izraela i predade mu Kanaance. A Izrael  njih i njihove gradove 'heremom' uništi. Stoga se ono mjesto  prozva Horma.</p> 
 <p><a name="an_21:4">21:4</a> Od brda Hora zapute se prema Crvenom moru da zaobiđu zemlju  edomsku. Narod putem postane nestrpljiv. </p> 
 <p><a name="an_21:5">21:5</a> I počne govoriti  i protiv Boga i protiv Mojsija: "Zašto nas izvedoste iz Egipta  da pomremo u ovoj pustinji? Nema kruha, nema vode, a to bijedno  jelo već se ogadilo dušama našim." </p> 
 <p><a name="an_21:6">21:6</a> Onda Jahve pošalje na narod  ljute zmije; ujedale ih one, tako te pomrije mnogo naroda u Izraelu. </p> 
 <p><a name="an_21:7">21:7</a> Dođe narod k Mojsiju pa reče: "Sagriješili samo kad smo govorili  protiv Jahve i protiv tebe. Pomoli se Jahvi da ukloni zmije od  nas!" Mojsije se pomoli za narod, </p> 
 <p><a name="an_21:8">21:8</a> i Jahve reče Mojsiju: "Napravi  otrovnicu i stavi je na stup: tko god bude ujeden, ostat će na  životu ako je pogleda."</p> 
 <p><a name="an_21:9">21:9</a> Mojsije napravi zmiju od mjedi i postavi je na stup. Kad  bi koga ujela ljutica, pogledao bi u mjedenu zmiju i ozdravio.</p> 
 <p><a name="an_21:10">21:10</a> Pođu Izraelci i utabore se u Obotu. </p> 
 <p><a name="an_21:11">21:11</a> Potom se zapute  iz Obota i utabore se kraj Ije-Abarima, u pustinji što je nasuprot  Moabu, sa strane sunčeva izlaska. </p> 
 <p><a name="an_21:12">21:12</a> Odande otputuju te se utabore  u dolini Zaredu. </p> 
 <p><a name="an_21:13">21:13</a> Odande krenu i utabore se s onu stranu Arnona, koji je u pustinji a izvire u području Amorejaca. Jer je Arnon  granica moapska između Moabaca i Amorejaca. </p> 
 <p><a name="an_21:14">21:14</a> Zato se veli  u "Knjizi Jahvinih vojni": "Vaheb kod Sufe i doline arnonske</p> 
 <p><a name="an_21:15">21:15</a> i padine doline što se naginje prema mjestu Aru i naslanja se na granicu moapsku ..."</p> 
 <p><a name="an_21:16">21:16</a> Odande odoše u Beer. To je bunar o kojem je Jahve rekao  Mojsiju: "Skupi narod da im dam vode!"</p> 
 <p><a name="an_21:17">21:17</a> Tada Izrael zapjeva ovu pjesmu: "Proključaj, studenče! A vi ga uznosite:</p> 
 <p><a name="an_21:18">21:18</a> knezovi ga iskopali, prvaci narodni izdubli žezlom, štapom svojim." Iz pustinje odu u Matanu, </p> 
 <p><a name="an_21:19">21:19</a> iz Matane u Nahaliel, a iz  Nahaliela u Bamot; </p> 
 <p><a name="an_21:20">21:20</a> iz Bamota u dolinu što se stere u moapskom  polju, prema vrhuncu Pisge, s koje se pruža vidik na pustaru.</p> 
 <p><a name="an_21:21">21:21</a> Sad Izrael posla glasnike Sihonu, amorejskome kralju, s porukom: </p> 
 <p><a name="an_21:22">21:22</a> "Pusti da prođem preko tvoje zemlje. Nećemo zalaziti  u polja i u vinograde, niti ćemo piti vode iz bunara. Ići ćemo  Kraljevskim putem dok ne prođemo tvoje područje." </p> 
 <p><a name="an_21:23">21:23</a> Ali Sihon  ne dopusti Izraelu da prođe njegovim područjem, nego skupi sav  svoj narod te izađe u pustinju da presretne Izraelce. Stigavši  do Jahze, zavojuje na Izraela. </p> 
 <p><a name="an_21:24">21:24</a> Ali ga Izrael potuče oštrim  mačem i osvoji njegovu zemlju od Arnona do Jaboka, do Amonaca, jer je Az ležao na granici Amonaca.</p> 
 <p><a name="an_21:25">21:25</a> Izrael zauzme sve one gradove i Izrael se nastani u svim  onim gradovima Amorejaca; u Hešbonu i svim njegovim naseljima.</p> 
 <p><a name="an_21:26">21:26</a> Kako je Hešbon bio glavni grad Sihona, amorejskog kralja, koji je ratovao protiv prijašnjega moapskoga kralja te osvojio  svu njegovu zemlju do Arnona, </p> 
 <p><a name="an_21:27">21:27</a> kažu zato pjesnici: "Hrabro, o Hešbone, dobro sazdani, čvrsto posađeni grade Sihonov!</p> 
 <p><a name="an_21:28">21:28</a> Iz Hešbona oganj suknu, plamen iz grada Sihonova, sažga Ar moapski, proždrije visove arnonske.</p> 
 <p><a name="an_21:29">21:29</a> Teško tebi, Moabe! Propao si, narode Kemošev! Od sinova bjegunce učini, a od kćeri svojih ropkinje Sihonu, kralju amorejskom.</p> 
 <p><a name="an_21:30">21:30</a> Pobili smo ih; propao je Hešbon do Dibona: sve smo razorili do Nofaha, što je blizu Medebe ..."</p> 
 <p><a name="an_21:31">21:31</a> Tako se Izrael nastani u zemlji Amorejaca. </p> 
 <p><a name="an_21:32">21:32</a> Mojsije  se uputi da izvidi Jazer. Potom zauzmu njegova naselja a rastjeraju  Amorejce koji bijahu ondje.</p> 
 <p><a name="an_21:33">21:33</a> Okrenu se onda i pođu prema Bašanu. A bašanski kralj  Og presrete ih sa svim svojim narodom da zapodjene boj kod Edreja. </p> 
 <p><a name="an_21:34">21:34</a> Ali Jahve reče Mojsiju: "Ne boj ga se! Predao sam u tvoje  ruke njega, sav njegov narod i njegovu zemlju. Postupi s njim  kako si postupio s amorejskim kraljem Sihonom koji je boravio  u Hešbonu."</p> 
 <p><a name="an_21:35">21:35</a> I potukoše ga, i sinove njegove, i sav njegov narod,  tako da nitko ne uteče. Potom zaposjedoše njegovu zemlju.  </p> 
 <p><a name="an_22:1">22:1</a> Poslije toga Izraelci otputuju i utabore se na Moapskim poljanama, s onu stranu Jordana, nasuprot Jerihonu.</p> 
 <p><a name="an_22:2">22:2</a> Balak, sin Siporov, vidje sve što Izrael učini Amorejcima. </p> 
 <p><a name="an_22:3">22:3</a> Moab se uvelike poboja toga naroda jer je bio brojan. Moaba obuze strah od Izraelaca. </p> 
 <p><a name="an_22:4">22:4</a> Zato reče Moab midjanskim  starješinama: "Sad će ova rulja oko nas sve popasti kao što vol  popase travu po polju." Balak, sin Siporov, bijaše moapski kralj u ono vrijeme. </p> 
 <p><a name="an_22:5">22:5</a> On  pošalje glasnike Bileamu, sinu Beorovu, u Petoru, koji se nalazi  na Rijeci, u zemlji Amonaca. Pozove ga rekavši: "Evo je došao  neki narod iz Egipta; evo je prekrio lice zemlje i naselio se  uza me. </p> 
 <p><a name="an_22:6">22:6</a> Zato dođi i prokuni mi ovaj narod jer je jači od mene.  Tako ću ga moći svladati i istjerati iz zemlje. A znam da je  blagoslovljen onaj koga blagosloviš, a proklet onaj koga prokuneš."</p> 
 <p><a name="an_22:7">22:7</a> Starješine moapske i starješine midjanske krenu s nagradom  za vračanje u svojim rukama. Stignu Bileamu i prenesu mu Balakovu  poruku. </p> 
 <p><a name="an_22:8">22:8</a> On im rekne: "Prenoćite ovdje te ću vam odgovoriti  prema onome što mi Jahve kaže." Tako moapski knezovi ostanu kod  Bileama. </p> 
 <p><a name="an_22:9">22:9</a> Bog dođe Bileamu i upita: "Tko su ti ljudi s tobom?" Bileam  odgovori Bogu: </p> 
 <p><a name="an_22:10">22:10</a> "Poslao ih k meni Balak, sin Siporov, moapski  kralj, s porukom: </p> 
 <p><a name="an_22:11">22:11</a> 'Evo je neki narod došao iz Egipta i prekrio  lice zemlje. Dođi da ga prokuneš. Tako ću ga moći svladati i  protjerati.'" </p> 
 <p><a name="an_22:12">22:12</a> Ali Bog reče Bileamu: "Nemoj ići s njima! Nemoj  proklinjati onaj narod jer je blagoslovljen."</p> 
 <p><a name="an_22:13">22:13</a> Ujutro Bileam ustane te će Balakovim knezovima: "Odlazite  u svoju zemlju jer mi ne da Jahve da pođem s vama." </p> 
 <p><a name="an_22:14">22:14</a> Moapski  se knezovi dignu, odu Balaku pa mu reknu: "Bileam nije htio poći  s nama."</p> 
 <p><a name="an_22:15">22:15</a> Balak opet pošalje knezove, brojnije i uglednije od prvih. </p> 
 <p><a name="an_22:16">22:16</a> Oni dođu Bileamu i reknu mu: "Ovako je poručio Balak, sin  Siporov: 'Ne skanjuj se nego dođi k meni. </p> 
 <p><a name="an_22:17">22:17</a> Bogato ću te nagraditi  i učinit ću sve što mi kažeš. Dođi, molim te, i prokuni mi ovaj  narod!'" </p> 
 <p><a name="an_22:18">22:18</a> Ali Bileam odgovori Balakovim slugama: "Da mi Balak  dadne svoju kuću punu srebra i zlata, ne bih mogao prestupiti  zapovijedi Jahve, Boga svoga, da učinim išta, bilo veliko bilo  malo. </p> 
 <p><a name="an_22:19">22:19</a> Ali provedite ovdje i vi noć da doznam što će mi Jahve  još kazati." </p> 
 <p><a name="an_22:20">22:20</a> Noću Bog dođe Bileamu pa mu rekne: "Ako su ti  ljudi došli da te pozovu, ustani, pođi s njima! Ali da činiš  samo što ti ja reknem!"</p> 
 <p><a name="an_22:21">22:21</a> Ustane Bileam ujutro, osamari svoju magaricu i ode s  moapskim knezovima. </p> 
 <p><a name="an_22:22">22:22</a> No Božja srdžba usplamtje što je on pošao.  Zato anđeo Jahvin stade na put da ga spriječi. On je jahao na  svojoj magarici, a pratila ga njegova dva momka. </p> 
 <p><a name="an_22:23">22:23</a> Kad magarica  opazi anđela Jahvina kako stoji na putu s isukanim mačem u ruci, skrene sa staze i pođe preko polja. Bileam poče tući magaricu  da je vrati na put. </p> 
 <p><a name="an_22:24">22:24</a> Anđeo Jahvin tada stade na uskom prolazu, među vinogradima, a bijaše ograda i s ove i s one strane. </p> 
 <p><a name="an_22:25">22:25</a> Magarica, spazivši Jahvina anđela, stisne se uza zid i o zid pritisne  Bileamovu nogu. On je opet poče tući. </p> 
 <p><a name="an_22:26">22:26</a> Anđeo Jahvin pođe naprijed  te stade na usko mjesto gdje nije bilo prostora da se provuče  ni desno ni lijevo. </p> 
 <p><a name="an_22:27">22:27</a> Kad je magarica ugledala Jahvina anđela, legne pod Bileamom. Bileam pobjesni i poče tući magaricu štapom. </p> 
 <p><a name="an_22:28">22:28</a> Tada Jahve otvori usta magarici te ona progovori Bileamu:  "Što sam ti učinila da si me tukao tri puta?" </p> 
 <p><a name="an_22:29">22:29</a> Bileam odgovori  magarici: "Što sa mnom zbijaš šalu! Da mi je mač u ruci, sad  bih te ubio!" </p> 
 <p><a name="an_22:30">22:30</a> A magarica uzvrati Bileamu: "Zar ja nisam tvoja  magarica na kojoj si jahao svega svoga vijeka do danas? Jesam  li ti običavala ovako?" - "Nisi!" - odgovori on.</p> 
 <p><a name="an_22:31">22:31</a> Tada Jahve otvori oči Bileamu i on opazi anđela Jahvina  kako stoji na putu s golim mačem u ruci. Pognu on glavu i pade  ničice. </p> 
 <p><a name="an_22:32">22:32</a> Onda će mu anđeo Jahvin: "Zašto si tukao svoju magaricu  već tri puta? TÓa ja sam istupio da te spriječim, jer te put  meni naočigled vodi u propast. </p> 
 <p><a name="an_22:33">22:33</a> Magarica me opazila i preda  mnom se uklonila sva tri puta. Da mi se nije uklanjala, već bih  te ubio, a nju ostavio na životu." </p> 
 <p><a name="an_22:34">22:34</a> Onda će Bileam anđelu  Jahvinu: "Sagriješio sam! Nisam znao da ti preda mnom stojiš  na putu. Ali sad, ako je zlo u tvojim očima, ja ću se vratiti." </p> 
 <p><a name="an_22:35">22:35</a> Ali anđeo Jahvin odvrati Bileamu: "Idi s tim ljudima, ali  samo ono govori što ti ja kažem." Tako Bileam ode s Balakovim  knezovima. </p> 
 <p><a name="an_22:36">22:36</a> Kad je Balak čuo da Bileam dolazi, iziđe mu u susret  do grada Moaba što se nalazi na granici Arnona, na kraju područja. </p> 
 <p><a name="an_22:37">22:37</a> "Zar nisam uporno po te slao i pozivao te? Zašto mi nisi  došao?" reče Balak Bileamu. "Zar te zaista ne mogu bogato nagraditi?" </p> 
 <p><a name="an_22:38">22:38</a> "Evo sam ti došao", reče Bileam Balaku. "Ali hoću li ti moći  sada što kazati? Samo što mi Bog stavi na jezik, to ću govoriti." </p> 
 <p><a name="an_22:39">22:39</a> Pođe zatim Bileam s Balakom i dođoše u Kirjat Husot. </p> 
 <p><a name="an_22:40">22:40</a> Žrtvova  Balak i krupne i sitne stoke te od toga pruži Bileamu i knezovima  koji su ga pratili.</p> 
 <p><a name="an_22:41">22:41</a> Sutradan uze Balak Bileama i odvede ga gore na Bamot-Baal, odakle mogaše vidjeti krajnji dio naroda.</p> 
 <p><a name="an_23:1">23:1</a> I Bileam reče Balaku: "Ovdje mi načini sedam žrtvenika; ovdje  mi pripravi sedam junaca i sedam ovnova." </p> 
 <p><a name="an_23:2">23:2</a> Balak učini kako  je Bileam rekao. A onda Balak i Bileam prinesu po jednoga junca  i ovna na svakome žrtveniku. </p> 
 <p><a name="an_23:3">23:3</a> Potom će Bileam Balaku: "Ti stoj  kod svoje paljenice, a ja idem ne bih li se sreo s Jahvom, pa  što mi očituje, kazat ću ti." I ode na osamljeno mjesto.</p> 
 <p><a name="an_23:4">23:4</a> I Bog srete Bileama, koji mu reče: "Sedam sam žrtvenika  podigao i prinio na svakome po jednoga junca i ovna." </p> 
 <p><a name="an_23:5">23:5</a> A Jahve  stavi riječi u usta Bileamu te mu zapovjedi: "Vrati se Balaku  i ovako govori."</p> 
 <p><a name="an_23:6">23:6</a> Bileam se vrati k njemu, a on stajaše uza svoju paljenicu  i s njim svi knezovi moapski. </p> 
 <p><a name="an_23:7">23:7</a> Tada on poče svoju pjesmu i  reče:  "Iz Arama dovede me Balak, kralj Moaba, iz strana istočnih: 'Dođi, prokuni mi Jakova, dođi, gromom udri Izraela!'</p> 
 <p><a name="an_23:8">23:8</a> Kako mogu proklinjati koga Bog ne proklinje? Kako gromom udarati koga Jahve ne udara?</p> 
 <p><a name="an_23:9">23:9</a> Jer s vrha hridi ja ga gledam, s visoka ga motrim brijega. Gle naroda koji odvojeno živi, među narode on se ne broji.</p> 
 <p><a name="an_23:10">23:10</a> Prah Jakovljev tko će prebrojiti; pijesak Izraela tko će izmjeriti! O, da mi je umrijeti smrću pravednika! O, da svršetak moj bude kao njegov!"</p> 
 <p><a name="an_23:11">23:11</a> "Što mi to uradi!" - reče Balak Bileamu. "Dovedoh te  da prokuneš moje neprijatelje, a kad tamo, ti ih blagoslovom  obasu!" </p> 
 <p><a name="an_23:12">23:12</a> On odgovori: "Zar mi nije dužnost kazati što mi Jahve  stavlja u usta?"</p> 
 <p><a name="an_23:13">23:13</a> "Hajde sa mnom na drugo mjesto, odakle ga možeš svega  vidjeti" zamoli ga Balak. "Odavde mu vidiš samo jedan kraj, a  ne vidiš ga svega. Odande mi ga prokuni!"</p> 
 <p><a name="an_23:14">23:14</a> Povede ga zatim na Sede Sofim, na vrh Pisge. Tu sagradi  sedam žrtvenika i na svakom žrtveniku prinese po jednoga junca  i ovna. </p> 
 <p><a name="an_23:15">23:15</a> Bileam tada rekne Balaku: "Stoj ovdje kraj svoje  paljenice, a ja odoh onamo na susret Bogu."</p> 
 <p><a name="an_23:16">23:16</a> Jahve sretne Bileama; stavi riječi u njegova usta te  mu zapovjedi: "Vrati se k Balaku i tako govori!" </p> 
 <p><a name="an_23:17">23:17</a> I vrati  se on Balaku, koji stajaše uza svoju paljenicu i s njim moapski  knezovi. Balak ga zapita: "Što je Jahve rekao?"</p> 
 <p><a name="an_23:18">23:18</a> Tada Bileam započe svoju pjesmu i reče: "Ustani, Balače, i poslušaj! Uhom me posluhni, sine Siporov!</p> 
 <p><a name="an_23:19">23:19</a> Bog nije čovjek da bi slagao, nije sin Adama da bi se kajao. Zar on kada rekne, a ne učini, zar obeća, pa ne ispuni?</p> 
 <p><a name="an_23:20">23:20</a> Gle, primih od Boga da blagoslovim, blagoslovit ću i povuć' neću blagoslova.</p> 
 <p><a name="an_23:21">23:21</a> U Jakovu nesreće ne nazreh, nit' nevolje vidjeh u Izraelu. Jahve, Bog njegov, s njime je, poklik kralju u njemu odzvanja.</p> 
 <p><a name="an_23:22">23:22</a> Iz Egipta Bog ga je izveo, on je njemu k'o rozi bivola.</p> 
 <p><a name="an_23:23">23:23</a> Gatanja nema protiv Jakova nit' protiv Izraela vračanja. I kada budu rekli Jakovu i Izraelu: 'Što radi Bog?'</p> 
 <p><a name="an_23:24">23:24</a> gle, ustat će narod k'o lavica, dići će se poput lava: leći neće dok plijen ne proguta, dok ne popije krv pobijenih."</p> 
 <p><a name="an_23:25">23:25</a> Zatim Balak reče Bileamu: "Nemoj ga ni kletvom kleti, ali ni blagoslovom blagoslivljati." </p> 
 <p><a name="an_23:26">23:26</a> Bileam odvrati Balaku.  "Zar ti nisam rekao: sve što Jahve kaže, to ću činiti."</p> 
 <p><a name="an_23:27">23:27</a> Potom Balak reče Bileamu: "Hajde! Odvest ću te na drugo  mjesto. Možda će Bogu biti pravo da mi ga odande prokuneš." </p> 
 <p><a name="an_23:28">23:28</a> I  odvede Balak Bileama na vrh Peora, odakle se pruža vidik na pustaru.</p> 
 <p><a name="an_23:29">23:29</a> "Sagradi mi ovdje sedam žrtvenika", reče Bileam Balaku.  "Nadalje, pripremi mi ovdje sedam junaca i sedam ovnova."</p> 
 <p><a name="an_23:30">23:30</a> Balak učini kako je Bileam rekao i prinese po jednoga  junca i ovna na svakome žrtveniku.</p> 
 <p><a name="an_24:1">24:1</a> Kad opazi Bileam da je Jahvi drago što on blagoslivlja Izraela, ne htjede više ni ići kao prije u potragu za znamenjima, nego  se licem okrenu prema pustari. </p> 
 <p><a name="an_24:2">24:2</a> Bileam podiže oči i vidje Izraela  utaborena po njegovim plemenima. Na nj siđe Duh Božji </p> 
 <p><a name="an_24:3">24:3</a> i on  poče svoju pjesmu te reče: "Proročanstvo Bileama, sina Beorova, proročanstvo čovjeka pronicava pogleda,</p> 
 <p><a name="an_24:4">24:4</a> proročanstvo onoga koji riječi Božje sluša, koji vidi viđenja Svesilnoga, koji pada i oči mu se otvaraju.</p> 
 <p><a name="an_24:5">24:5</a> Kako su lijepi ti šatori, Jakove, i stanovi tvoji, Izraele!</p> 
 <p><a name="an_24:6">24:6</a> Kao dolovi što se steru, kao vrtovi uz obalu rijeke, kao aloje što ih Jahve posadi, kao cedri pokraj voda!</p> 
 <p><a name="an_24:7">24:7</a> Iz potomstva junak mu izlazi, nad mnogim on vlada narodima. Kralj će njegov nadvisit' Agaga, uzdiže se kraljevstvo njegovo.</p> 
 <p><a name="an_24:8">24:8</a> Iz Egipta Bog ga izveo, on je njemu k'o rozi bivola. On proždire narode dušmanske, on njihove kosti drobi.</p> 
 <p><a name="an_24:9">24:9</a> Skupio se, polegao poput lava, poput lavice: tko ga podići smije? Blagoslovljen bio tko te blagoslivlje, proklet da je tko tebe proklinje!"</p> 
 <p><a name="an_24:10">24:10</a> I usplamtje srdžbom Balak na Bileama i udari rukom o  ruku. "Pozvao sam te da prokuneš moje neprijatelje", reče Balak  Bileamu, "a kad tamo, ti ih blagoslovi evo triput! </p> 
 <p><a name="an_24:11">24:11</a> Nosi se  odmah u svoj kraj. Bio sam rekao: dostojno ću te počastiti! A  eto, Jahve te liši časti." </p> 
 <p><a name="an_24:12">24:12</a> Nato Bileam odgovori Balaku: "Zar  nisam rekao i tvojim glasnicima koje si k meni poslao: </p> 
 <p><a name="an_24:13">24:13</a> 'Da  mi Balak dadne svoju kuću punu srebra i zlata, ne bih mogao prestupiti  zapovijed Jahvinu i po svojoj volji činiti bilo dobro, bilo zlo;  ono što kaže Jahve, to ću i ja reći.' </p> 
 <p><a name="an_24:14">24:14</a> A sada, kad, evo, odlazim  k svome narodu, hajde da ti objavim što će ovaj narod učiniti  tvome narodu u budućnosti!" </p> 
 <p><a name="an_24:15">24:15</a> I poče svoju pjesmu i reče: "Proročanstvo Bileama, sina Beorova, proročanstvo čovjeka pronicava pogleda,</p> 
 <p><a name="an_24:16">24:16</a> proročanstvo onoga koji riječi Božje sluša, koji poznaje mudrost Svevišnjega, koji vidi viđenja Svesilnoga, koji pada i oči mu se otvaraju.</p> 
 <p><a name="an_24:17">24:17</a> Vidim ga, ali ne sada: motrim ga, al' ne iz blizine: od Jakova zvijezda izlazi, od Izraela žezlo se diže. On Moabu razbija bokove i svu djecu Šetovu zatire!</p> 
 <p><a name="an_24:18">24:18</a> Edom će njegovim postati posjedom, a Seir zemljom osvojenom. Razvija snagu svoju Izrael,</p> 
 <p><a name="an_24:19">24:19</a> Jakov vlada nad neprijateljima i uništava preživjele iz Ira."</p> 
 <p><a name="an_24:20">24:20</a> Bileam se zagleda u Amaleka te poče svoju pjesmu i reče: "Amalek je prvenac među narodima, ali vječna propast njegov je svršetak."</p> 
 <p><a name="an_24:21">24:21</a> Onda se zagleda u Kenijce te poče svoju pjesmu i reče: "Tvrd je stan tvoj, Kajine, na timoru ti gnijezdo savijeno!</p> 
 <p><a name="an_24:22">24:22</a> Al' gnijezdo pripada Beoru; dokle ćeš Ašuru robovati?"</p> 
 <p><a name="an_24:23">24:23</a> Opet poče svoju pjesmu i reče: "Narodi pomorski sabiru se sa sjevera,</p> 
 <p><a name="an_24:24">24:24</a> a brodovlje od strane Kitima. Podjarmljuju Ašur, podjarmljuju Heber, pa i njega će propast stići vječita."</p> 
 <p><a name="an_24:25">24:25</a> Potom ustade Bileam te se uputi natrag u svoj kraj. A  i Balak ode svojim putem.</p> 
 <p><a name="an_25:1">25:1</a> Dok je Izrael boravio u Šitimu, narod se upusti u blud s Moapkama. </p> 
 <p><a name="an_25:2">25:2</a> One pozivahu narod na žrtvovanje svojim bogovima, a narod  sudjelovaše u njihovim gozbama i klanjaše se njihovim bogovima. </p> 
 <p><a name="an_25:3">25:3</a> Tako se Izrael osramoti s Baalom peorskim. I Jahve planu gnjevom  na Izraela.</p> 
 <p><a name="an_25:4">25:4</a> "Pokupi sve narodne glavare", reče Jahve Mojsiju. "Objesi  ih Jahvi usred bijela dana da se Jahvin gnjev odvrati od Izraela."</p> 
 <p><a name="an_25:5">25:5</a> Onda Mojsije rekne izraelskim sucima: "Neka svatko pobije  one svoje ljude koji su se osramotili s Baalom peorskim."</p> 
 <p><a name="an_25:6">25:6</a> Baš tada neki Izraelac dođe i dovede k svojoj braći jednu  Midjanku naočigled Mojsija i naočigled sve izraelske zajednice  koja zaplaka na ulazu u Šator sastanka. </p> 
 <p><a name="an_25:7">25:7</a> Kad to opazi Pinhas, sin Eleazara, sina svećenika Arona, ustade ispred zajednice:  uze koplje u ruku </p> 
 <p><a name="an_25:8">25:8</a> i pođe za Izraelcem u odaje i probode ih  oboje, Izraelca i ženu; nju kroza slabine. Tako pomor Izraelaca  prestade. </p> 
 <p><a name="an_25:9">25:9</a> A onih koji su od pomora pomrli bilo je dvadeset  i četiri tisuće.</p> 
 <p><a name="an_25:10">25:10</a> Jahve reče Mojsiju: </p> 
 <p><a name="an_25:11">25:11</a> "Pinhas, sin Eleazara, sina svećenika  Arona, odvratio je moj gnjev od Izraelaca, obuzet među njima  mojim revnovanjem. Zato u svome revnovanju nisam istrijebio izraelskoga  naroda. </p> 
 <p><a name="an_25:12">25:12</a> Kaži mu dakle: 'S njime, evo, sklapam savez mira. </p> 
 <p><a name="an_25:13">25:13</a> Neka to bude za nj i njegove potomke poslije njega savez  vječnoga svećeništva, jer je revnovao za svoga Boga i izvršio  pomirenje za izraelski narod.'"</p> 
 <p><a name="an_25:14">25:14</a> Ime Izraelcu koji je bio ubijen - onome što je ubijen  s Midjankom - bijaše Zimri. Bio je sin Salua, glavara jedne od  Šimunovih porodica. </p> 
 <p><a name="an_25:15">25:15</a> A ime ubijene žene Midjanke bijaše Kozbi.  Bila je kći Surova. Sur je bio glavar jednog plemena, jedne porodice  u Midjanu.</p> 
 <p><a name="an_25:16">25:16</a> Jahve reče Mojsiju: </p> 
 <p><a name="an_25:17">25:17</a> "Navali na Midjance i potuci  ih, </p> 
 <p><a name="an_25:18">25:18</a> jer su i oni navaljivali na vas svojim lukavštinama kad  su lukavo radili protiv vas u slučaju Peora i svoje sestre Kozbi, kćeri glavara midjanskoga, koja je zaglavila u vrijeme pomora  nastalog zbog Peora."</p> 
 <p><a name="an_26:1">26:1</a> Poslije toga zla Jahve reče Mojsiju i Eleazaru, sinu svećenika  Arona: </p> 
 <p><a name="an_26:2">26:2</a> "Obavite popis sve zajednice sinova Izraelovih, po  njihovim porodicama, popišite sve, od dvadeset godina pa naviše, koji su u Izraelu sposobni za borbu."</p> 
 <p><a name="an_26:3">26:3</a> Mojsije, dakle, i svećenik Eleazar popišu ih na Moapskim  poljanama, uz Jordan blizu Jerihona, </p> 
 <p><a name="an_26:4">26:4</a> sve od dvadeset godina  pa naviše, kako je Jahve naredio Mojsiju i Izraelcima. Sinovi  Izraelovi koji su izašli iz zemlje egipatske bili su:</p> 
 <p><a name="an_26:5">26:5</a> Izraelov prvorođenac Ruben. Sinovi Rubenovi: od Henoka  rod Henokovaca; od Palua rod Paluovaca; </p> 
 <p><a name="an_26:6">26:6</a> od Hesrona rod Hesronovaca  i od Karmija rod Karmijevaca. </p> 
 <p><a name="an_26:7">26:7</a> To su rodovi Rubenovaca. Njih  je bilo četrdeset i tri tisuće sedam stotina i trideset.</p> 
 <p><a name="an_26:8">26:8</a> Paluov sin bijaše Eliab, </p> 
 <p><a name="an_26:9">26:9</a> a sinovi Eliabovi: Nemuel, Datan i Abiram. Taj Datan i Abiram bijahu ugledni članovi zajednice  koji se podigoše protiv Mojsija i Arona u buni Korahovoj, kad  se pobuniše protiv Jahve. </p> 
 <p><a name="an_26:10">26:10</a> Nato je zemlja rastvorila svoje  ralje i progutala ih zajedno s Korahom, kad je smrt pograbila  tu skupinu i oganj proždro dvjesta i pedeset ljudi. Tako su postali  opomenom. </p> 
 <p><a name="an_26:11">26:11</a> No sinovi Korahovi ne izginuše.</p> 
 <p><a name="an_26:12">26:12</a> Sinovi Šimunovi po svojim rodovima: od Nemuela rod Nemuelovaca;  od Jamina rod Jaminovaca; od Jakina rod Jakinovaca; </p> 
 <p><a name="an_26:13">26:13</a> od Zeraha  rod Zerahovaca i od Šaula rod Šaulovaca. </p> 
 <p><a name="an_26:14">26:14</a> To su rodovi Šimunovaca, njih dvadeset i dvije tisuće i dvjesta.</p> 
 <p><a name="an_26:15">26:15</a> Sinovi Gadovi po svojim rodovima: od Sefona rod Sefonovaca;  od Hagija rod Hagijevaca; od Šunija rod Šunijevaca; </p> 
 <p><a name="an_26:16">26:16</a> od Oznija  rod Oznijevaca; od Erija rod Erijevaca; </p> 
 <p><a name="an_26:17">26:17</a> od Aroda roda Arodovaca  i od Arelija rod Arelijevaca. </p> 
 <p><a name="an_26:18">26:18</a> To su rodovi Gadovih potomaka.  Njih je upisano četrdeset tisuća i pet stotina.</p> 
 <p><a name="an_26:19">26:19</a> Judini sinovi: Er i Onan. I Er i Onan umriješe u zemlji  kanaanskoj. </p> 
 <p><a name="an_26:20">26:20</a> Sinovi Judini po svojim rodovima bijahu: od Šele rod  Šelinaca; od Peresa rod Peresovaca i od Zeraha rod Zerahovaca. </p> 
 <p><a name="an_26:21">26:21</a> Peresovi su sinovi opet bili: od Hesrona rod Hesronovaca  i od Hamula rod Hamulovaca. </p> 
 <p><a name="an_26:22">26:22</a> To su Judini rodovi. Njih je  upisano sedamdeset i šest tisuća i petsto.</p> 
 <p><a name="an_26:23">26:23</a> Sinovi Jisakarovi, prema svojim rodovima: od Tole rod  Tolinaca; od Puve rod Puvinaca; </p> 
 <p><a name="an_26:24">26:24</a> od Jašuba rod Jašubovaca  i od Šimrona rod Šimronovaca. </p> 
 <p><a name="an_26:25">26:25</a> To su Jisakarovi rodovi. Njih  je upisano šezdeset i četiri tisuće i trista.</p> 
 <p><a name="an_26:26">26:26</a> Sinovi Zebulunovi, po svojim rodovima: od Sereda rod  Seredovaca; od Elona rod Elonovaca i od Jahleela rod Jahleelovaca. </p> 
 <p><a name="an_26:27">26:27</a> To su rodovi Zebulunovaca. Njih je upisano šezdeset tisuća  i pet stotina.</p> 
 <p><a name="an_26:28">26:28</a> Sinovi Josipovi, po svojim rodovima: Manaše i Efrajim. </p> 
 <p><a name="an_26:29">26:29</a> Sinovi Manašeovi: od Makira rod Makirovaca. Makiru se rodio  Gilead. Od Gileada rod Gileadovaca. </p> 
 <p><a name="an_26:30">26:30</a> Ovo su bili sinovi Gileadovi:  od Jezera rod Jezerovaca; od Heleka rod Helekovaca; </p> 
 <p><a name="an_26:31">26:31</a> od Asriela  rod Asrielovaca; od Šekema rod Šekemovaca; </p> 
 <p><a name="an_26:32">26:32</a> od Šemide rod  Šemidinaca i od Hefera rod Heferovaca. </p> 
 <p><a name="an_26:33">26:33</a> Heferov sin Selofhad  nije imao sinova, nego kćeri. Imena Selofhadovih kćeri bila su:  Mahla, Noa, Hogla, Milka i Tirsa. </p> 
 <p><a name="an_26:34">26:34</a> To su Manašeovi rodovi.  Njih je upisano pedeset i dvije tisuće i sedam stotina.</p> 
 <p><a name="an_26:35">26:35</a> Ovo su opet sinovi Efrajimovi, po svojim rodovima: od  Šutelaha rod Šutelahovaca; od Bekera rod Bekerovaca i od Tahana  rod Tahanovaca. </p> 
 <p><a name="an_26:36">26:36</a> Ovo su sinovi Šutelahovi: od Erana rod Eranovaca. </p> 
 <p><a name="an_26:37">26:37</a> To su rodovi Efrajimovih sinova. Njih je upisano trideset  i dvije tisuće i pet stotina. To su sinovi Josipovi, po svojim rodovima.</p> 
 <p><a name="an_26:38">26:38</a> Sinovi Benjaminovi, po svojim rodovima: od Bele rod Belinaca;  od Ašbela rod Ašbelovaca; od Ahirama rod Ahiramovaca; </p> 
 <p><a name="an_26:39">26:39</a> od  Šefufama rod Šefufamovaca i od Hufama rod Hufamovaca. </p> 
 <p><a name="an_26:40">26:40</a> Belini  sinovi bili su: Ard i Naaman. I tako, od Arda rod Ardovaca, a  od Naamana rod Naamanovaca. </p> 
 <p><a name="an_26:41">26:41</a> To su sinovi Benjaminovi, po  svojim rodovima. Njih je upisano četrdeset i pet tisuća i šest  stotina. </p> 
 <p><a name="an_26:42">26:42</a> Ovo su sinovi Danovi, po svojim rodovima: od Šuhama rod  Šuhamovaca. To su sinovi Danovi, prema svojim rodovima. </p> 
 <p><a name="an_26:43">26:43</a> Od  svih rodova Šuhamovaca bilo je upisano šezdeset i četiri tisuće  i četiri stotine.</p> 
 <p><a name="an_26:44">26:44</a> Sinovi Ašerovi, po svojim rodovima: od Jimne rod Jimninaca;  od Jišvija rod Jišvijevaca i od Berije rod Berijevaca. </p> 
 <p><a name="an_26:45">26:45</a> Od  sinova Berijinih: od Hebera rod Heberovaca i od Malkiela rod  Malkielovaca. </p> 
 <p><a name="an_26:46">26:46</a> Ašerovoj kćeri bilo je ime Serah. </p> 
 <p><a name="an_26:47">26:47</a> To su  rodovi Ašerovih sinova. Njih je upisano pedeset i tri tisuće  i četiri stotine.</p> 
 <p><a name="an_26:48">26:48</a> Sinovi Naftalijevi, po svojim rodovima: od Jahseela rod  Jahseelovaca; od Gunija rod Gunijevaca; </p> 
 <p><a name="an_26:49">26:49</a> od Jesera rod Jeserovaca  i od Šilema rod Šilemovaca. </p> 
 <p><a name="an_26:50">26:50</a> To su rodovi Naftalijevaca. Po  njihovim rodovima upisano ih je četrdeset i pet tisuća i četiri  stotine. </p> 
 <p><a name="an_26:51">26:51</a> Bilo je, dakle, upisanih Izraelaca šest stotina i jedna  tisuća i sedam stotina i trideset.</p> 
 <p><a name="an_26:52">26:52</a> Jahve reče Mojsiju: </p> 
 <p><a name="an_26:53">26:53</a> "Tima neka se razdijeli zemlja  u baštinu prema broju osoba. </p> 
 <p><a name="an_26:54">26:54</a> Većem broju povećaj njegovu  baštinu, a manjem smanji njegovu baštinu; neka se svakomu dadne  njegova baština prema broju upisanih. </p> 
 <p><a name="an_26:55">26:55</a> Ali zemlja neka se  podijeli kockom: neka se primi u baštinu prema djedovskim plemenskim  imenima. </p> 
 <p><a name="an_26:56">26:56</a> Baština se ima podijeliti kockom svakom plemenu  prema njegovoj veličini."</p> 
 <p><a name="an_26:57">26:57</a> Ovo je popis Levijevaca, po njihovim rodovima: od Geršona  rod Geršonovaca; od Kehata rod Kehatovaca i od Merarija rod Merarijevaca. </p> 
 <p><a name="an_26:58">26:58</a> Ovo su rodovi Levijevaca: rod Libnijevaca, rod Hebronovaca, rod Mahlijevaca, rod Mušijevaca i rod Korahovaca. Kehatu se  rodio Amram. </p> 
 <p><a name="an_26:59">26:59</a> Amramovoj ženi bijaše ime Jokebeda. Bila je  kći Levijeva, koja se Leviju rodila u Egiptu. Ona je Amramu rodila:  Arona, Mojsija i njihovu sestru Mirjam. </p> 
 <p><a name="an_26:60">26:60</a> Aronu se rodili:  Nadab, Abihu, Eleazar i Itamar. </p> 
 <p><a name="an_26:61">26:61</a> Nadab i Abihu poginuli su  kad su prinosili neposvećenu vatru pred Jahvom. </p> 
 <p><a name="an_26:62">26:62</a> Svih je popisanih  muškaraca od jednog mjeseca pa naviše bilo dvadeset i tri tisuće.  Oni nisu bili popisani s Izraelcima i nije im bila dodijeljena  baština među Izraelcima.</p> 
 <p><a name="an_26:63">26:63</a> To su, dakle, oni koje je popisao Mojsije i svećenik  Eleazar; oni su obavili ovaj popis Izraelaca uz Jordan, na Moapskim  poljanama nasuprot Jerihonu. </p> 
 <p><a name="an_26:64">26:64</a> Među njima nije bilo ni jednoga  od onih koje su popisali Mojsije i svećenik Aron kad su popisivali  Izraelce u Sinajskoj pustinji. </p> 
 <p><a name="an_26:65">26:65</a> Jer Jahve bijaše za njih rekao:  "Neka pomru u pustinji i neka nitko od njih ne ostane, osim Kaleba, sina Jefuneova, i Jošue, sina Nunova!"</p> 
 <p><a name="an_27:1">27:1</a> Tada pristupiše kćeri Selofhada, sina Heferova, sina Gileadova, sina Makirova, sina Manašeova iz roda Josipova sina Manašea.  A imena kćeri bila su: Mahla, Noa, Hogla, Milka i Tirsa. </p> 
 <p><a name="an_27:2">27:2</a> One  stanu pred Mojsija, pred svećenika Eleazara, pred glavare i svu  zajednicu na ulazu u Šator sastanka pa reknu: </p> 
 <p><a name="an_27:3">27:3</a> "Naš je otac  umro u pustinji. Nije pripadao družini što se pobunila protiv  Jahve - Korahovoj družini - nego je umro od svoga vlastitoga  grijeha. Sinova nije imao. </p> 
 <p><a name="an_27:4">27:4</a> Zašto bi se odstranilo ime našega  oca iz njegova roda? Budući da nije imao sina, daj nama posjed  među braćom našega oca!"</p> 
 <p><a name="an_27:5">27:5</a> Mojsije iznese njihov slučaj pred Jahvu. </p> 
 <p><a name="an_27:6">27:6</a> A Jahve reče  Mojsiju: </p> 
 <p><a name="an_27:7">27:7</a> "Selofhadove kćeri pravo kažu. Treba svakako da im  dadneš posjed koji će biti njihova baština među braćom njihova  oca. Prenesi na njih baštinu njihova oca. </p> 
 <p><a name="an_27:8">27:8</a> Nadalje, reci Izraelcima:  'Kad koji čovjek umre a ne imadne sina, prenesite njegovu baštinu  na njegovu kćer. </p> 
 <p><a name="an_27:9">27:9</a> Ne imadne li ni kćeri, predajte baštinu njegovoj  braći. </p> 
 <p><a name="an_27:10">27:10</a> Ako ne imadne ni braće, njegovu baštinu podajte braći  njegova oca. </p> 
 <p><a name="an_27:11">27:11</a> Ako mu otac ne imadne braće, baštinu njegovu  podajte najbližem rođaku njegova roda: neka je on uzme u posjed.' Neka to bude zakonska odredba Izraelcima, kako je Jahve naredio  Mojsiju." </p> 
 <p><a name="an_27:12">27:12</a> Jahve reče Mojsiju: "Popni se na ovo brdo Abarim i razgledaj  zemlju koju dajem Izraelcima. </p> 
 <p><a name="an_27:13">27:13</a> A kad budeš razgledao, pridružit  ćeš se svojim precima i ti, kako se pridružio i tvoj brat Aron. </p> 
 <p><a name="an_27:14">27:14</a> Jer ste se u pobuni zajednice u pustinji Sin usprotivili  mojim ustima umjesto da vodom očitujete moju svetost pred njihovim  očima."  (To su Meripske vode kod Kadeša u Sinskoj pustinji.)</p> 
 <p><a name="an_27:15">27:15</a> A Jahvi Mojsije progovori ovako: </p> 
 <p><a name="an_27:16">27:16</a> "Neka Jahve, Bog  duhova u svakom tijelu, postavi čovjeka nad ovom zajednicom </p> 
 <p><a name="an_27:17">27:17</a> koji  će pred njom izlaziti; koji će pred njom stupati; koji će je  izvoditi i uvoditi tako da Jahvina zajednica ne bude kao stado  što nema pastira."</p> 
 <p><a name="an_27:18">27:18</a> "Uzmi Jošuu, sina Nunova!" - reče Jahve Mojsiju. "To  je čovjek u kome ima duha. Na nj položi ruku svoju! </p> 
 <p><a name="an_27:19">27:19</a> Onda  ga odvedi pred svećenika Eleazara i pred svu zajednicu te mu  na njihove oči daj naredbe! </p> 
 <p><a name="an_27:20">27:20</a> Predaj mu dio svoje vlasti da  ga sluša sva zajednica sinova Izraelovih. </p> 
 <p><a name="an_27:21">27:21</a> Neka pristupa k  svećeniku Eleazaru, koji će za nj tražiti odluke Urima pred Jahvom.  Na njegovu zapovijed neka izlaze i na njegovu zapovijed neka  ulaze, oni i svi Izraelci s njim - sva zajednica."</p> 
 <p><a name="an_27:22">27:22</a> Mojsije učini kako mu je Jahve naredio: uzme Jošuu te  ga postavi pred svećenika Eleazara i pred svu zajednicu.</p> 
 <p><a name="an_27:23">27:23</a> Položi zatim na nj svoje ruke i dade mu svoje naredbe, kako je Jahve zapovjedio preko Mojsija.</p> 
 <p><a name="an_28:1">28:1</a> Jahve reče Mojsiju: </p> 
 <p><a name="an_28:2">28:2</a> "Naredi Izraelcima i reci im: 'Točno  u određeno vrijeme prinosite mi moje prinose, moju hranu - žrtve  paljene meni na ugodan miris.' </p> 
 <p><a name="an_28:3">28:3</a> Reci im: Ovo su žrtve paljene  koje ćete prinositi Jahvi: Svaki dan dva jednogodišnja janjca bez mane kao trajnu paljenicu. </p> 
 <p><a name="an_28:4">28:4</a> Jedno janje prinosite jutrom, a drugo janje prinosite u suton. </p> 
 <p><a name="an_28:5">28:5</a> A za prinosnicu desetinu efe najboljeg brašna, zamiješena  u četvrtini hina čistoga ulja. </p> 
 <p><a name="an_28:6">28:6</a> Trajna je to paljenica koja  je već bila prinesena na Sinajskom brdu - žrtva spaljena na ugodan  miris Jahvi. </p> 
 <p><a name="an_28:7">28:7</a> Njezina ljevanica neka se sastoji od četvrtine  hina za svako janje. Ljevanica vina neka se Jahvi izlijeva u  Svetištu. </p> 
 <p><a name="an_28:8">28:8</a> Drugo janje prinosite u suton. Prinosi ga kao i  jutarnju prinosnicu i njezinu ljevanicu: kao žrtvu spaljenu Jahvi  na ugodan miris."</p> 
 <p><a name="an_28:9">28:9</a> "Na subotnji dan: dva jednogodišnja janjeta bez mane i  dvije desetine efe najboljeg brašna, zamiješena s uljem, za prinosnicu, s njezinom ljevanicom. </p> 
 <p><a name="an_28:10">28:10</a> Neka se subotnja paljenica svake  subote dodaje trajnoj paljenici i njezinoj ljevanici."</p> 
 <p><a name="an_28:11">28:11</a> "Na početku vaših mjeseci prinosite Jahvi za paljenicu:  dva junca, jednoga ovna i sedam jednogodišnjih janjaca bez mane. </p> 
 <p><a name="an_28:12">28:12</a> Za pojedinog junca kao prinosnicu: tri desetine najboljeg  brašna zamiješena s uljem; za svakog ovna kao prinosnicu: dvije  desetine efe najboljeg brašna zamiješena s uljem. </p> 
 <p><a name="an_28:13">28:13</a> Za svako  janje jednu desetinu efe najboljeg brašna zamiješena s uljem  kao prinosnicu. To je paljenica spaljena na ugodan miris Jahvi. </p> 
 <p><a name="an_28:14">28:14</a> Njihove ljevanice neka budu: na junca polovica hina vina;  na ovna trećina hina; na janje četvrtina hina. To neka bude mjesečna  paljenica na mlađak svakog mjeseca u godini. </p> 
 <p><a name="an_28:15">28:15</a> Povrh trajne  paljenice neka se Jahvi prinosi jedan jarac kao okajnica s njezinom  ljevanicom."   </p> 
 <p><a name="an_28:16">28:16</a> "Prvoga mjeseca, četrnaestoga dana u mjesecu, Jahvina  je Pasha, </p> 
 <p><a name="an_28:17">28:17</a> a petnaestoga dana toga mjeseca jest blagdan. Neka  se sedam dana jedu beskvasni hljebovi. </p> 
 <p><a name="an_28:18">28:18</a> Prvog dana neka bude  sveti saziv. Nikakva težačkog posla nemojte raditi. </p> 
 <p><a name="an_28:19">28:19</a> Prinesite  Jahvi žrtvu paljenu, žrtvu paljenicu: dva junca, jednoga ovna  i sedam jednogodišnjih janjaca. Neka vam budu bez mane. </p> 
 <p><a name="an_28:20">28:20</a> Njihova  prinosnica, od najboljeg brašna zamiješena s uljem, neka bude:  tri desetine efe na junca, dvije desetine efe na ovna, </p> 
 <p><a name="an_28:21">28:21</a> a  na svakoga od onih sedam janjaca neka bude jedna desetina efe. </p> 
 <p><a name="an_28:22">28:22</a> Neka bude jedan jarac kao okajnica, da se nad vama izvrši  obred pomirenja. </p> 
 <p><a name="an_28:23">28:23</a> Ovo prinosite povrh jutarnje paljenice,  koje se prinosi kao trajna paljenica. </p> 
 <p><a name="an_28:24">28:24</a> Tako činite svaki dan  za sedam dana; to je hrana, žrtva paljena na ugodan miris Jahvi.  To neka se prinosi povrh trajne paljenice i njezine ljevanice.</p> 
 <p><a name="an_28:25">28:25</a> Sedmoga dana neka vam bude sveti savez. Nikakva težačkog  posla nemojte raditi!"  </p> 
 <p><a name="an_28:26">28:26</a> "I na Dan prvina - na svoj Blagdan sedmica - kad budete  Jahvi prinosili prinosnicu, imajte sveti saziv: nikakva težačkog  posla nemojte raditi. </p> 
 <p><a name="an_28:27">28:27</a> Za paljenicu na ugodan miris Jahvi  prinesite dva junca, jednoga ovna i sedam jednogodišnjih janjaca. </p> 
 <p><a name="an_28:28">28:28</a> Njihova prinosnica, od najboljeg brašna zamiješena s uljem, neka bude: na pojedinog junca tri desetine efe, na pojedinoga  ovna dvije desetine efe, </p> 
 <p><a name="an_28:29">28:29</a> a jedna desetina efe na svakoga  od onih sedam janjaca. </p> 
 <p><a name="an_28:30">28:30</a> Neka bude i jedan jarac kao okajnica, da se nad vama izvrši obred pomirenja. </p> 
 <p><a name="an_28:31">28:31</a> Prinosite ih povrh  trajne paljenice i njezine prinosnice, a neka vam budu bez mane  one i njihove ljevanice."</p> 
 <p><a name="an_29:1">29:1</a> "U sedmome mjesecu, na prvi dan mjeseca, imajte sveti saziv.  Nikakva težačkog posla nemojte raditi. Neka vam to bude Dan sazivanja. </p> 
 <p><a name="an_29:2">29:2</a> Za paljenicu na ugodan miris Jahvi prinesite: jednoga junca, jednoga ovna i sedam jednogodišnjih janjaca bez mane. </p> 
 <p><a name="an_29:3">29:3</a> Njihova  prinosnica, od najboljeg brašna zamiješena s uljem, neka bude:  tri desetine efe na junca, dvije desetine efe na ovna </p> 
 <p><a name="an_29:4">29:4</a> i jedna  desetina efe na svakoga od onih sedam janjaca. </p> 
 <p><a name="an_29:5">29:5</a> Neka bude jedan  jarac kao okajnica, da se nad vama izvrši obred pomirenja. </p> 
 <p><a name="an_29:6">29:6</a> Neka  to bude povrh paljenice o mlađaku mjesecu i njezine prinosnice, povrh trajne paljenice i njezine prinosnice i povrh njihovih  propisanih ljevanica, žrtva spaljena na ugodan miris Jahvi."</p> 
 <p><a name="an_29:7">29:7</a> "A desetoga dana toga sedmog mjeseca imajte sveti saziv.  Postite i nemojte raditi nikakva posla. </p> 
 <p><a name="an_29:8">29:8</a> Prinesite paljenicu  Jahvi na ugodan miris: jednoga junca, jednoga ovna i sedam jednogodišnjih  janjaca. Neka su vam bez mane. </p> 
 <p><a name="an_29:9">29:9</a> Njihova prinosnica, od najboljeg  brašna zamiješena s uljem, neka bude: tri desetine efe na junca, dvije desetine na jednoga ovna </p> 
 <p><a name="an_29:10">29:10</a> i jedna desetina efe na svakoga  od onih sedam janjaca. </p> 
 <p><a name="an_29:11">29:11</a> Jedan jarac neka se prinese kao okajnica.  To je povrh okajnice na Dan pomirenja, povrh trajne paljenice  i njezine prinosnice i njihovih ljevanica."</p> 
 <p><a name="an_29:12">29:12</a> "Na petnaesti dan sedmoga mjeseca imajte sveti saziv.  Nikakva težačkog posla nemojte raditi. Sedam dana svetkujte svečanost  Jahvi. </p> 
 <p><a name="an_29:13">29:13</a> A za paljenicu, spaljenu na ugodan miris Jahvi, prinesite:  trinaest junaca, dva ovna i četrnaest jednogodišnjih janjaca.  Neka su bez mane. </p> 
 <p><a name="an_29:14">29:14</a> Njihova prinosnica, od najboljeg brašna  zamiješena s uljem, neka bude: tri desetine efe na svakoga od  trinaest junaca, dvije desetine efe na svakoga od dvaju ovnova </p> 
 <p><a name="an_29:15">29:15</a> i jedna desetina efe na svako pojedino od četrnaestero janjadi.  Neka se nadoda jedan jarac kao okajnica. </p> 
 <p><a name="an_29:16">29:16</a> To neka bude povrh  trajne paljenice, njezine prinosnice i njezine ljevanice.</p> 
 <p><a name="an_29:17">29:17</a> Drugog dana: dvanaest junaca, dva ovna, četrnaest jednogodišnjih  janjaca bez mane. </p> 
 <p><a name="an_29:18">29:18</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:19">29:19</a> Prinesite  jednoga jarca kao okajnicu povrh trajne paljenice, njezine prinosnice  i njezinih ljevanica.</p> 
 <p><a name="an_29:20">29:20</a> Trećeg dana: jedanaest junaca, dva ovna, četrnaest jednogodišnjih  janjaca bez mane. </p> 
 <p><a name="an_29:21">29:21</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:22">29:22</a> Prinesite  jednoga jarca kao okajnicu povrh trajne paljenice, njezine prinosnice  i njezine ljevanice.</p> 
 <p><a name="an_29:23">29:23</a> Četvrtog dana: deset junaca, dva ovna, četrnaest jednogodišnjih  janjaca bez mane. </p> 
 <p><a name="an_29:24">29:24</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:25">29:25</a> Jednog  jarca prinesite kao okajnicu povrh trajne paljenice, njezine  prinosnice i njezine ljevanice.</p> 
 <p><a name="an_29:26">29:26</a> Petog dana: devet junaca, dva ovna, četrnaest jednogodišnjih  janjaca bez mane. </p> 
 <p><a name="an_29:27">29:27</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:28">29:28</a> Prinesite  jednog jarca kao okajnicu povrh trajne paljenice, njezine prinosnice  i njezine ljevanice.</p> 
 <p><a name="an_29:29">29:29</a> Šestog dana: osam junaca, dva ovna, četrnaest jednogodišnjih  janjaca bez mane. </p> 
 <p><a name="an_29:30">29:30</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:31">29:31</a> Jednoga  jarca prinesite kao okajnicu povrh trajne paljenice, njezine  prinosnice i njezinih ljevanica.</p> 
 <p><a name="an_29:32">29:32</a> Sedmog dana: sedam junaca, dva ovna, četrnaest jednogodišnjih  janjaca bez mane. </p> 
 <p><a name="an_29:33">29:33</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:34">29:34</a> Jednog  jarca prinesite kao okajnicu povrh trajne paljenice, njezine  prinosnice i njezine ljevanice.</p> 
 <p><a name="an_29:35">29:35</a> Osmog dana imajte svečani zbor. Nikakva težačkog posla  nemojte raditi. </p> 
 <p><a name="an_29:36">29:36</a> A za paljenicu, spaljenu na ugodan miris  Jahvi, prinesite: jednog junca, jednoga ovna i sedam jednogodišnjih  janjaca bez mane. </p> 
 <p><a name="an_29:37">29:37</a> Njihovu prinosnicu i njihove ljevanice  prinesite propisno prema broju junaca, ovnova i janjaca. </p> 
 <p><a name="an_29:38">29:38</a> Jednog  jarca prinesite kao okajnicu povrh trajne paljenice, njezine  prinosnice i njezine ljevanice.</p> 
 <p><a name="an_29:39">29:39</a> Na svoje određene blagdane prinesite to Jahvi osim svojih  zavjetnica i svojih dragovoljnih žrtava, svojih paljenica, prinosnica, ljevanica i svojih pričesnica."</p> 
 <p><a name="an_30:1">30:1</a> Sve kako mu je Jahve naredio Mojsije kaza Izraelcima.</p> 
 <p><a name="an_30:2">30:2</a> Zatim reče Mojsije glavarima plemena Izraelovih: "Ovo  je Jahve naredio. </p> 
 <p><a name="an_30:3">30:3</a> Ako koji čovjek učini zavjet ili se uz zakletvu  obveže da će se nečega odreći, neka ne krši svoje riječi; neka  izvrši sve što iz njegovih usta izađe!</p> 
 <p><a name="an_30:4">30:4</a> Ako koja žena učini Jahvi zavjet ili se obveže da će se  nečega odreći dok je još mlada, u očevu domu, </p> 
 <p><a name="an_30:5">30:5</a> a otac joj sazna  za zavjet i obećanje kojim se obvezala pa joj ništa ne rekne, tada su valjani svi njezini zavjeti i valjano je svako obećanje  kojim se obvezala. </p> 
 <p><a name="an_30:6">30:6</a> Ali ako joj se otac usprotivi kad sazna, nikakav njezin zavjet ni njezino obećanje kojim se vezala ne  vrijedi. Jahve će joj oprostiti jer joj se otac usprotivio.</p> 
 <p><a name="an_30:7">30:7</a> Ako se uda dok je pod svojim zavjetima ili pod obećanjem  koje je nepromišljeno izišlo iz njezinih usta, </p> 
 <p><a name="an_30:8">30:8</a> pa njezin muž  sazna i pošto je saznao ništa joj ne rekne, tada vrijede njezini  zavjeti i vrijede obećanja kojima se obvezala. </p> 
 <p><a name="an_30:9">30:9</a> No ako se njezin  muž usprotivi kad o tom sazna, ukida se time njezin zavjet i  obećanje što je nepromišljeno izišlo iz njezinih usta. I Jahve  će joj oprostiti.</p> 
 <p><a name="an_30:10">30:10</a> A zavjet udovice ili žene otpuštene i sve obveze koje  je na se preuzela vrijede za nju.</p> 
 <p><a name="an_30:11">30:11</a> Ako se zavjetuje ili se obveže zakletvom na obećanje  dok je u kući svoga muža, </p> 
 <p><a name="an_30:12">30:12</a> pa njezin muž sazna i ništa joj  ne rekne, ne usprotivi joj se, svaki je njezin zavjet valjan  i valjano je svako obećanje kojim se obvezala. </p> 
 <p><a name="an_30:13">30:13</a> Ali ako ih  njezin muž proglasi ništetnim kad o njima sazna, tada ništa što  je izišlo iz njezinih usta, njezini zavjeti ili preuzete obveze  neće vrijediti. Muž ih je njezin poništio, i Jahve će joj oprostiti.</p> 
 <p><a name="an_30:14">30:14</a> Svaki zavjet i svaku zakletvu koja obvezuje ženu na neko  mrtvenje njezin muž može uzdržati na snazi ili poništiti. </p> 
 <p><a name="an_30:15">30:15</a> Ako  joj muž od dana do dana ništa ne rekne, time potvrđuje sve njezine  zavjete i sva njezina obećanja kojima se obvezala; on ih je učinio  valjanima ako ništa nije rekao kad je o njima čuo.</p> 
 <p><a name="an_30:16">30:16</a> Ali ako ih poništi kasnije, pošto je o njima već čuo, neka snosi njezinu krivnju."</p> 
 <p><a name="an_30:17">30:17</a> To su uredbe koje je Jahve Mojsiju izdao za muža i njegovu  ženu i za oca i njegovu kćer, koja, još mlada, živi u kući očevoj.</p> 
 <p><a name="an_31:1">31:1</a> Jahve reče Mojsiju: </p> 
 <p><a name="an_31:2">31:2</a> "Iskali osvetu Izraelaca na Midjancima, a poslije toga pridružit ćeš se svojim precima."</p> 
 <p><a name="an_31:3">31:3</a> A Mojsije reče narodu: "Opremite ljude između sebe za  pohod na Midjance, </p> 
 <p><a name="an_31:4">31:4</a> da na Midjancima izvrše Jahvinu osvetu.  Na vojnu opremite po jednu tisuću od svakoga izraelskog plemena!"</p> 
 <p><a name="an_31:5">31:5</a> I tako su iz izraelskih porodica - tisuću po plemenu -  za vojnu skupili dvanaest tisuća. </p> 
 <p><a name="an_31:6">31:6</a> Posla ih Mojsije - tisuću  po plemenu - na vojnu zajedno s Pinhasom, sinom svećenika Eleazara.  On je nosio posvećene stvari i trube.</p> 
 <p><a name="an_31:7">31:7</a> Oni zavojuju na Midjance, kako je Jahve naredio Mojsiju, i pobiju sve muškarce. </p> 
 <p><a name="an_31:8">31:8</a> Među ostalima pobili su i midjanske  kraljeve: Evija, Rekema, Sura, Hura i Rebu - pet midjanskih kraljeva.  Mačem pogube i Bileama, Beorova sina.</p> 
 <p><a name="an_31:9">31:9</a> Odvedu tada Izraelci u ropstvo midjanske žene s njihovom  djecom i svu njihovu stoku, krupnu i sitnu, i zaplijene sve njihovo  blago. </p> 
 <p><a name="an_31:10">31:10</a> Ognjem spale sve gradove njihove u kojima se živjeli  i sva njihova naselja, </p> 
 <p><a name="an_31:11">31:11</a> a sve njihovo uzmu za plijen i pljačku, i ljude i životinje. </p> 
 <p><a name="an_31:12">31:12</a> Onda u tabor na Moapskim poljanama  uz Jordan, nasuprot Jerihonu, dovedu Mojsiju, svećeniku Eleazaru  i svoj izraelskoj zajednici zarobljenike, plijen i pljačku.</p> 
 <p><a name="an_31:13">31:13</a> Mojsije, svećenik Eleazar i svi glavari zajednice izađu  im u susret izvan tabora. </p> 
 <p><a name="an_31:14">31:14</a> Mojsije se razljuti na zapovjednike  vojske, tisućnike i satnike, koji se bijahu vratili s toga bojnog  pohoda. </p> 
 <p><a name="an_31:15">31:15</a> Reče im: "Što! Na životu ste ostavili sve ženskinje! </p> 
 <p><a name="an_31:16">31:16</a> A baš su žene, po nagovoru Bileamovu, zavele Izraelce da  u Peorovu slučaju istupe protiv Jahve. Tako dođe pomor na Jahvinu  zajednicu. </p> 
 <p><a name="an_31:17">31:17</a> Stoga svu mušku djecu pobijte! A ubijte i svaku  ženu koja je poznala muškarca! </p> 
 <p><a name="an_31:18">31:18</a> A sve mlade djevojke koje  nisu poznale muškarca ostavite na životu za se. </p> 
 <p><a name="an_31:19">31:19</a> Vi pak proboravite  izvan tabora sedam dana; svi vi koji ste koga ubili i koji ste  se ubijenoga dotakli. Čistite se i vi i vaši zarobljenici trećega  i sedmoga dana; </p> 
 <p><a name="an_31:20">31:20</a> očistite svu odjeću, sve mješine, sve od  kostrijeti napravljeno i sve drvene predmete."</p> 
 <p><a name="an_31:21">31:21</a> Zatim svećenik Eleazar progovori borcima koji su se vratili  iz boja: "Ovo je odredba koju je izdao Jahve Mojsiju: </p> 
 <p><a name="an_31:22">31:22</a> 'Zlato, srebro, bakar, gvožđe, mjed i olovo - </p> 
 <p><a name="an_31:23">31:23</a> sve što podnosi vatru  - provucite kroz vatru i bit će očišćeno.' Ipak, neka se očisti  i vodom očišćenja. A sve što ne podnosi vatru provucite kroz  vodu. </p> 
 <p><a name="an_31:24">31:24</a> Sedmoga dana operite svoju odjeću i bit ćete čisti.  Poslije toga možete se vratiti u tabor."</p> 
 <p><a name="an_31:25">31:25</a> Jahve reče Mojsiju: </p> 
 <p><a name="an_31:26">31:26</a> "Ti, svećenik Eleazar i obiteljske  starješine zajednice napravite popis ratnoga plijena, ljudstva  i stoke, </p> 
 <p><a name="an_31:27">31:27</a> a onda ratni plijen podijeli napola: na borce koji  su išli u borbu i na svu ostalu zajednicu. </p> 
 <p><a name="an_31:28">31:28</a> Od boraca koji  su išli u borbu ustavi ujam za Jahvu: jednu glavu od svakih pet  stotina, bilo ljudi, bilo krupnog blaga, magaradi ili sitne stoke. </p> 
 <p><a name="an_31:29">31:29</a> Uzmi to od njihove polovice i podaj svećeniku Eleazaru kao  podizanicu za Jahvu. </p> 
 <p><a name="an_31:30">31:30</a> A od polovice što zapadne druge Izraelce  uzmi po glavu od pedeset, bilo ljudi, bilo krupnog blaga, magaradi  ili sitne stoke - od svih životinja - pa ih podaj levitima koji  vode brigu o Jahvinu prebivalištu."</p> 
 <p><a name="an_31:31">31:31</a> Mojsije i svećenik Eleazar učine kako je Jahve naredio  Mojsiju. </p> 
 <p><a name="an_31:32">31:32</a> Ratnoga je plijena bilo, osim pljačke što su vojnici  napljačkali: šest stotina sedamdeset i pet tisuća grla sitne  stoke, </p> 
 <p><a name="an_31:33">31:33</a> sedamdeset i dvije tisuće grla krupne stoke, </p> 
 <p><a name="an_31:34">31:34</a> šezdeset  i jedna tisuća magaradi, </p> 
 <p><a name="an_31:35">31:35</a> a ljudskih duša - žena koje nisu  poznale muškarca - bijaše u svemu trideset i dvije tisuće.</p> 
 <p><a name="an_31:36">31:36</a> Prema tome, polovica što je dodijeljena onima koji su  išli u borbu bila je: tri stotine trideset i sedam tisuća i pet  stotina grla sitne stoke; </p> 
 <p><a name="an_31:37">31:37</a> ujam za Jahvu od sitne stoke šest  stotina sedamdeset i pet grla; </p> 
 <p><a name="an_31:38">31:38</a> krupne je stoke bilo trideset  i šest tisuća grla, a njihov ujam za Jahvu sedamdeset i dva grla; </p> 
 <p><a name="an_31:39">31:39</a> magaradi je bilo trideset tisuća i pet stotina, a njihov  ujam za Jahvu šezdeset i jedno. </p> 
 <p><a name="an_31:40">31:40</a> Ljudskih je duša bilo šesnaest  tisuća, a njihov ujam za Jahvu trideset i dvije osobe. </p> 
 <p><a name="an_31:41">31:41</a> Ujam  predade Mojsije svećeniku Eleazaru za podizanicu Jahvi, kako  je Jahve naredio Mojsiju.</p> 
 <p><a name="an_31:42">31:42</a> A od polovice koja je zapala druge Izraelce i koju Mojsije  odijeli od one što je pripala ljudima koji su se borili - </p> 
 <p><a name="an_31:43">31:43</a> dakle, polovica što je pripala zajednici iznosila je: trista trideset  i sedam tisuća i pet stotina grla sitne stoke, </p> 
 <p><a name="an_31:44">31:44</a> a krupne stoke  trideset i šest tisuća grla; </p> 
 <p><a name="an_31:45">31:45</a> magaradi trideset tisuća i pet  stotina, </p> 
 <p><a name="an_31:46">31:46</a> a ljudskih duša šesnaest tisuća. </p> 
 <p><a name="an_31:47">31:47</a> Tako, od polovice  što je pripala Izraelcima Mojsije ostavi po jedno od pedeset, i od ljudstva i od stoke, te ih predade levitima koji su se  brinuli o Jahvinu prebivalištu, kako je Jahve naredio Mojsiju.</p> 
 <p><a name="an_31:48">31:48</a> Onda pristupiše k Mojsiju vojnički zapovjednici, tisućnici  i satnici, </p> 
 <p><a name="an_31:49">31:49</a> i rekoše mu: "Tvoje sluge prebrojile su borce  što bijahu pod našim zapovjedništvom i od nas nitko nije izgubljen. </p> 
 <p><a name="an_31:50">31:50</a> Uz to smo donijeli svoje darove Jahvi: narukvica, orukvica, prstenja, naušnica i ogrlica - na kakvu je tko zlatninu već  naišao - da se nad nama obavi obred pomirenja pred Jahvom."</p> 
 <p><a name="an_31:51">31:51</a> Mojsije i svećenik Eleazar prime od njih to zlato, to  jest sve te izrađene predmete. </p> 
 <p><a name="an_31:52">31:52</a> Bilo je svega zlata što su  kao svoju podizanicu Jahvi donijeli tisućnici i satnici: šesnaest  tisuća sedam stotina i pedeset šekela. </p> 
 <p><a name="an_31:53">31:53</a> Svaki je vojnik za  se zadržao svoj plijen. </p> 
 <p><a name="an_31:54">31:54</a> Tako Mojsije i svećenik Eleazar uzmu  zlato od tisućnika i satnika te ga donesu u Šator sastanka na  spomen Izraelcima pred Jahvom.</p> 
 <p><a name="an_32:1">32:1</a> Rubenovci i Gadovci imađahu mnogo, vrlo mnogo blaga. Opaze, međutim, da je zemlja jazerska i zemlja gileadska pogodna za  stočarstvo. </p> 
 <p><a name="an_32:2">32:2</a> Zato Gadovci i Rubenovci dođu k Mojsiju, svećeniku  Eleazaru i glavarima zajednice pa reknu: </p> 
 <p><a name="an_32:3">32:3</a> "Atarot, Dibon, Jazer, Nimra, Hešbon, Eleale, Sebam, Nebo i Beon - </p> 
 <p><a name="an_32:4">32:4</a> kraj što ga Jahve  osvoji pred izraelskom zajednicom - kraj je pogodan za stočarstvo;  a sluge tvoje bave se stočarstvom. </p> 
 <p><a name="an_32:5">32:5</a> Ako smo stekli blagonaklonost  u tvojim očima", nastave, "neka se ovaj kraj dade u posjed tvojim  slugama. Ne šalji nas preko Jordana!"</p> 
 <p><a name="an_32:6">32:6</a> Mojsije odgovori Gadovcima i Rubenovcima: "Zar da vaša  braća idu u rat, a vi da ostanete ovdje? </p> 
 <p><a name="an_32:7">32:7</a> Zašto odvraćate srca  Izraelaca da ne prijeđu u zemlju koju im je Jahve predao? </p> 
 <p><a name="an_32:8">32:8</a> Tako  su učinili i vaši očevi kad sam ih poslao iz Kadeš Barnee da  izvide zemlju. </p> 
 <p><a name="an_32:9">32:9</a> Popeli su se do Eškola i razgledali zemlju, ali su onda ubili srčanost u Izraelcima da ne odu u zemlju koju  im je Jahve dao. </p> 
 <p><a name="an_32:10">32:10</a> Onog dana Jahve planu gnjevom. Zakle se  i reče: </p> 
 <p><a name="an_32:11">32:11</a> 'Ljudi što su izišli iz Egipta, kojima je dvadeset  ili više godina, jer me nisu vjerno slijedili, nikad neće vidjeti  zemlju što sam je pod zakletvom obećao Abrahamu, Izaku i Jakovu!' </p> 
 <p><a name="an_32:12">32:12</a> Jahvu su jedino vjerno slijedili Kenižanin Kaleb, sin Jefuneov, i sin Nunov Jošua. </p> 
 <p><a name="an_32:13">32:13</a> Jahve je gnjevom planuo na Izraelce pa  ih je pustinjom povlačio četrdeset godina, sve dok ne pomrije  sav naraštaj što je u očima Jahvinim zlo postupio. </p> 
 <p><a name="an_32:14">32:14</a> A sad  vi - grešni naraštaj - ustajete namjesto svojih očeva da još  povećate srdžbu Jahvinu na Izraela. </p> 
 <p><a name="an_32:15">32:15</a> Ako se od njega odvratite, on će još produžiti vaš boravak u pustinji; tako ćete upropastiti  sav taj narod."</p> 
 <p><a name="an_32:16">32:16</a> Onda se oni primaknu k njemu i reknu: "Mi bismo ovdje  podigli torove za svoje blago i gradove za svoju nejačad, </p> 
 <p><a name="an_32:17">32:17</a> a  sami ćemo pograbiti oružje i poći na čelu Izraelaca dok ih ne  dovedemo na njihovo mjesto. Naša nejačad neka ostane - zbog stanovništva  ove zemlje - u utvrđenim gradovima. </p> 
 <p><a name="an_32:18">32:18</a> Mi se svojim kućama nećemo  vraćati sve dok svaki Izraelac ne zaposjedne svoju baštinu. </p> 
 <p><a name="an_32:19">32:19</a> S  njima nećemo dijeliti svoje posjede s onu stranu Jordana niti  dalje, jer će nas zapasti naša baština s ovu stranu, na istok  od Jordana."</p> 
 <p><a name="an_32:20">32:20</a> Mojsije im reče: "Ako tako uradite, ako pođete pred Jahvom  u boj; </p> 
 <p><a name="an_32:21">32:21</a> ako vi svi naoružani prijeđete Jordan pred Jahvom  dok on ne rastjera ispred sebe svoje neprijatelje: </p> 
 <p><a name="an_32:22">32:22</a> tada,  kad zemlja bude pokorena Jahvi, vi ćete se moći vratiti. Tako  ćete biti oslobođeni odgovornosti prema Jahvi i prema Izraelu, a ova će zemlja postati pred Jahvom vaše vlasništvo. </p> 
 <p><a name="an_32:23">32:23</a> Ali  ako tako ne uradite, sagriješit ćete protiv Jahve i znajte da  će vas stići kazna za vaš grijeh. </p> 
 <p><a name="an_32:24">32:24</a> Sazidajte, dakle, gradove  za svoju nejačad i torove za svoju stoku, ali izvršite što ste  obećali." </p> 
 <p><a name="an_32:25">32:25</a> Gadovci i Rubenovci odgovore Mojsiju: "Tvoje će sluge  učiniti kako gospodar naš nalaže. </p> 
 <p><a name="an_32:26">32:26</a> Naša nejačad, naše žene, naša stoka i sve naše blago neka ostanu ondje u gileadskim gradovima,</p> 
 <p><a name="an_32:27">32:27</a> a tvoje sluge, svi koji su za boj sposobni, poći će pred  Jahvom u boj, kako naš gospodar nalaže."</p> 
 <p><a name="an_32:28">32:28</a> Tada za njih Mojsije izda nalog svećeniku Eleazaru, Nunovu  sinu Jošui i glavarima obitelji izraelskih plemena. </p> 
 <p><a name="an_32:29">32:29</a> I reče  im Mojsije: "Ako Gadovci i Rubenovci, svi oni koji nose oružje, s vama prijeđu Jordan da se bore pred Jahvom i zemlja bude pokorena  vama, onda im dajte gileadsku zemlju u vlasništvo. </p> 
 <p><a name="an_32:30">32:30</a> Ali ako  ne prijeđu naoružani s vama, neka dobiju baštinu među vama u  zemlji kanaanskoj."</p> 
 <p><a name="an_32:31">32:31</a> Nato odgovore Gadovci i Rubenovci: "Što je god Jahve  rekao tvojim slugama, to ćemo učiniti. </p> 
 <p><a name="an_32:32">32:32</a> Mi ćemo naoružani  prijeći pred Jahvom u zemlju kanaansku, ali neka nam bude posjed  naše baštine s ove strane Jordana."</p> 
 <p><a name="an_32:33">32:33</a> I tako njima - Gadovcima, Rubenovcima i polovici plemena  Manašea, sina Josipova - dadne kraljevstvo amorejskoga kralja  Sihona i kraljevstvo bašanskoga kralja Oga, zemlju s gradovima  u njihovim granicama, gradove okolne zemlje.</p> 
 <p><a name="an_32:34">32:34</a> Gadovci sagrade: Dibon, Atarot i Aroer, </p> 
 <p><a name="an_32:35">32:35</a> Atrot Šofan, Jazer, Jogbohu, </p> 
 <p><a name="an_32:36">32:36</a> Bet Nimru i Bet Haran, utvrđene gradove  i torove za stada.</p> 
 <p><a name="an_32:37">32:37</a> Rubenovci sagrade: Hešbon, Eleale, Kirjatajim, </p> 
 <p><a name="an_32:38">32:38</a> Nebo, Baal Meon - nazivi su izmijenjeni - i Šibmu. Oni prozovu svojim  imenima gradove koje su oni podigli.</p> 
 <p><a name="an_32:39">32:39</a> Sinovi Makira, sina Manašeova, odu u Gilead, osvoje ga  i protjeraju Amorejce koji bijahu ondje. </p> 
 <p><a name="an_32:40">32:40</a> Mojsije preda Gilead  Manašeovu sinu Makiru, i on se u njemu nastani. </p> 
 <p><a name="an_32:41">32:41</a> A Manašeov  sin Jair ode te zauzme njihova sela pa ih prozva "Jairova sela". </p> 
 <p><a name="an_32:42">32:42</a> Potom ode Nobah i zauzme Kenat i njegova područja te ga nazove  svojim imenom "Nobah".</p> 
 <p><a name="an_33:1">33:1</a> Ovo su postaje Izraelaca što ih prijeđoše kad iziđoše iz zemlje  egipatske u svojim četama pod vodstvom Mojsijevim i Aronovim. </p> 
 <p><a name="an_33:2">33:2</a> Na zapovijed Jahvinu Mojsije je bilježio polazne točke njihova  putovanja. Ovo su njihove postaje prema njihovim polaznim točkama.</p> 
 <p><a name="an_33:3">33:3</a> Iz Ramsesa krenuše u prvome mjesecu. Bio je petnaesti  dan prvoga mjeseca - sutradan poslije Pashe - kad se Izraelci  zaputiše uzdignutih pesnica i naočigled sviju Egipćana, </p> 
 <p><a name="an_33:4">33:4</a> dok  su Egipćani pokopavali one koje je Jahve između njih pobio, to  jest sve prvorođence, i tako nad njihovim božanstvima izvršio  pravdu. </p> 
 <p><a name="an_33:5">33:5</a> Krenu dakle Izraelci iz Ramsesa i utabore se u Sukotu. </p> 
 <p><a name="an_33:6">33:6</a> Zatim odu iz Sukota i utabore se u Etamu, baš na rubu pustinje. </p> 
 <p><a name="an_33:7">33:7</a> Pođu iz Etama, a onda okrenu prema Pi Hahirotu, koji se nalazi  nasuprot Baal Sefona. Tabore postave pred Migdolom. </p> 
 <p><a name="an_33:8">33:8</a> Krenu  od Pi Hahirota i prijeđu posred mora u pustinju. Išli su tri  dana pustinjom Etanom, a onda se utabore u Mari. </p> 
 <p><a name="an_33:9">33:9</a> Zatim odu  iz Mare i stignu u Elim. U Elimu je bilo dvanaest izvor-voda  i sedamdeset palma. Tu su se utaborili. </p> 
 <p><a name="an_33:10">33:10</a> Potom krenu iz Elima  te se utabore uz Crveno more. </p> 
 <p><a name="an_33:11">33:11</a> A otišavši od Crvenog mora, utabore se u pustinji Sinu. </p> 
 <p><a name="an_33:12">33:12</a> Potom odu iz pustinje Sina i  postave tabore u Dofki. </p> 
 <p><a name="an_33:13">33:13</a> Otišavši iz Dofke, utabore se u Alušu. </p> 
 <p><a name="an_33:14">33:14</a> Krenu iz Aluša i utabore se u Refidimu. Tu narod nije imao  vode da pije. </p> 
 <p><a name="an_33:15">33:15</a> Odu iz Refidima te se utabore u Sinajskoj pustinji.</p> 
 <p><a name="an_33:16">33:16</a> Krenu iz Sinajske pustinje te se utabore u Kibrot Hataavi. </p> 
 <p><a name="an_33:17">33:17</a> Odu iz Kibrot Hataave te se utabore u Haserotu. </p> 
 <p><a name="an_33:18">33:18</a> Onda  odu iz Haserota i utabore se u Ritmi. </p> 
 <p><a name="an_33:19">33:19</a> Krenu iz Ritme i utabore  se u Rimon Peresu. </p> 
 <p><a name="an_33:20">33:20</a> Odu iz Rimon Peresa i utabore se u Libni. </p> 
 <p><a name="an_33:21">33:21</a> Iz Libne odu i utabore se u Risi. </p> 
 <p><a name="an_33:22">33:22</a> Odu iz Rise te se utabore  u Kehelati. </p> 
 <p><a name="an_33:23">33:23</a> Odu iz Kehelate i utabore se na brdu Šeferu. </p> 
 <p><a name="an_33:24">33:24</a> Odu s brda Šefera i utabore se u Haradi. </p> 
 <p><a name="an_33:25">33:25</a> Odu iz Harade  i utabore se u Makhelotu. </p> 
 <p><a name="an_33:26">33:26</a> Odu iz Makhelota te se utabore  u Tahatu. </p> 
 <p><a name="an_33:27">33:27</a> Odu iz Tahata i utabore se u Tarahu. </p> 
 <p><a name="an_33:28">33:28</a> Iz Taraha  odu i utabore se u Mitki. </p> 
 <p><a name="an_33:29">33:29</a> Odu iz Mitke i utabore se u Hašmoni. </p> 
 <p><a name="an_33:30">33:30</a> Iz Hašmone odu i utabore se u Moserotu. </p> 
 <p><a name="an_33:31">33:31</a> Odu iz Moserota  i utabore se u Bene Jaakanu. </p> 
 <p><a name="an_33:32">33:32</a> Odu iz Bene Jaakana i utabore  se u Hor Gidgadu. </p> 
 <p><a name="an_33:33">33:33</a> Odu iz Hor Gidgada i utabore se u Jotbati. </p> 
 <p><a name="an_33:34">33:34</a> Odu iz Jotbate i utabore se u Abroni. </p> 
 <p><a name="an_33:35">33:35</a> Iz Abrone odu i  utabore se u Esion Geberu. </p> 
 <p><a name="an_33:36">33:36</a> Iz Esion Gebera odu i utabore  se u pustinji Sinu, to jest u Kadešu.</p> 
 <p><a name="an_33:37">33:37</a> Iz Kadeša krenu te se utabore na brdu Horu, na granici  zemlje edomske.</p> 
 <p><a name="an_33:38">33:38</a> Na zapovijed Jahvinu svećenik se Aron pope na brdo Hor  i tu umre na prvi dan petoga mjeseca, u četrdesetoj godini nakon  izlaska Izraelaca iz egipatske zemlje. </p> 
 <p><a name="an_33:39">33:39</a> Aronu je bilo stotinu  dvadeset i tri godine kad je preminuo na brdu Horu.</p> 
 <p><a name="an_33:40">33:40</a> Aradski kralj, Kanaanac, koji je živio u kanaanskom kraju  Negebu, čuo je o dolasku Izraelaca.</p> 
 <p><a name="an_33:41">33:41</a> S brda Hora odu te se utabore u Salmoni. </p> 
 <p><a name="an_33:42">33:42</a> Odu iz Salmone  i utabore se u Punonu. </p> 
 <p><a name="an_33:43">33:43</a> Odu iz Punona i utabore se u Obotu. </p> 
 <p><a name="an_33:44">33:44</a> Odu iz Obota i utabore se na moapskom području u Ije-Abarimu. </p> 
 <p><a name="an_33:45">33:45</a> Odu iz Ije-Abarima i utabore se u Dibon Gadu. </p> 
 <p><a name="an_33:46">33:46</a> Iz Dibon  Gada odu i utabore se u Almon Diblatajimu. </p> 
 <p><a name="an_33:47">33:47</a> Iz Almon Diblatajima  odu i utabore se na Abarimskim bregovima, pred Nebom. </p> 
 <p><a name="an_33:48">33:48</a> Odu  s Abarimskih bregova i utabore se na Moapskim poljanama, uz Jordan, nasuprot Jerihonu; </p> 
 <p><a name="an_33:49">33:49</a> taborovali su uz Jordan od Bet Haješimota  sve do Abel Hašitima na Moapskim poljanama.</p> 
 <p><a name="an_33:50">33:50</a> Na Moapskim poljanama uz Jordan, nasuprot Jerihonu, Jahve  reče Mojsiju:</p> 
 <p><a name="an_33:51">33:51</a> "Ovako reci Izraelcima: 'Kad prijeđete preko Jordana  u zemlju kanaansku, </p> 
 <p><a name="an_33:52">33:52</a> potjerajte ispred sebe sve stanovnike  te zemlje, uništite sve njihove slike; uništite sve njihove salivene  kumire i sve njihove uzvišice porušite. </p> 
 <p><a name="an_33:53">33:53</a> Onda zaposjednite  zemlju i u njoj se nastanite, jer sam vam je predao da je zaposjednete. </p> 
 <p><a name="an_33:54">33:54</a> Zemlju razdijelite kockom među svoje rodove. Brojnijem povećajte  dio, a manjem smanjite. Gdje god kocka padne, bilo za koga, neka  je to njegovo, a prema otačkim plemenima dijelite im baštinu. </p> 
 <p><a name="an_33:55">33:55</a> Ako stanovnike zemlje ispred sebe ne potjerate, onda će oni  koje od njih na životu ostavite biti trnje u vašim očima i bodljike  u vašim bokovima; dosađivat će vam u zemlji u kojoj budete živjeli </p> 
 <p><a name="an_33:56">33:56</a> i postupit ću s vama kako sam mislio postupiti s njima.'"</p> 
 <p><a name="an_34:1">34:1</a> Jahve reče Mojsiju: </p> 
 <p><a name="an_34:2">34:2</a> "Izdaj Izraelcima naredbu i reci im:  'Kad uđete u kanaansku zemlju, ta će vam zemlja pripasti u baštinu, zemlja kanaanska sa svojim granicama.</p> 
 <p><a name="an_34:3">34:3</a> Južna strana protezat će vam se od pustinje Sina uz Edom.  Južna će vam granica početi s kraja Slanog mora na istočnoj strani. </p> 
 <p><a name="an_34:4">34:4</a> Onda će vam granica skrenuti na jug, prema Akrabimskoj strmini, i nastaviti se preko Sina. Doprijet će na jugu do Kadeš Barnee;  zatim će izaći prema Hasar Adaru i nastaviti se do Asmone. </p> 
 <p><a name="an_34:5">34:5</a> Od  Asmone granica će skrenuti prema Egipatskom potoku i izaći će  na more.</p> 
 <p><a name="an_34:6">34:6</a> Zapadna granica bit će vam Veliko more; neka vam je to  granica prema zapadu.</p> 
 <p><a name="an_34:7">34:7</a> A ovo će vam biti sjeverna granica: od Velikog mora povucite  crtu na brdo Hor; </p> 
 <p><a name="an_34:8">34:8</a> s brda Hora onda potegnite crtu do ulaza  u Hamat; završetak granice bit će Sedada. </p> 
 <p><a name="an_34:9">34:9</a> Onda će se granica  protegnuti do Zifrona i završiti u Hasar Enanu. To će vam biti  sjeverna granica.</p> 
 <p><a name="an_34:10">34:10</a> Za svoju istočnu granicu povucite crtu od Hasar Enana  do Šefama. </p> 
 <p><a name="an_34:11">34:11</a> Granica će se spuštati od Šefama do Rible, istočno  od Ajina. Odande će se granica spustiti i doprijeti do istočne  obale Kineretskog jezera. </p> 
 <p><a name="an_34:12">34:12</a> Iza toga spustit će se granica  niz Jordan da završi u Slanome moru. To će biti vaša zemlja sa svojim granicama naokolo.'"</p> 
 <p><a name="an_34:13">34:13</a> Tada Mojsije naredi Izraelcima: "To je zemlja koju ćete  kockom dobiti u baštinu, a za koju je zapovjedio Jahve da je  dobije devet plemena i polovica jednog plemena. </p> 
 <p><a name="an_34:14">34:14</a> Jer pleme  Rubenovaca prema svojim porodicama, zatim pleme Gadovaca prema  svojim porodicama već primiše svoju baštinu, kao što je svoju  baštinu primila i polovica plemena Manašeova. </p> 
 <p><a name="an_34:15">34:15</a> Ta dva plemena  i pol primila su svoje baštine s one strane Jordana, nasuprot  Jerihonu, s istočne strane."</p> 
 <p><a name="an_34:16">34:16</a> Jahve reče Mojsiju: </p> 
 <p><a name="an_34:17">34:17</a> "Ovo su imena ljudi koji će vam  zemlju podijeliti: svećenik Eleazar i Nunov sin Jošua; </p> 
 <p><a name="an_34:18">34:18</a> i  od svakoga plemena uzmi po jednoga glavara za razdiobu zemlje. </p> 
 <p><a name="an_34:19">34:19</a> Ovo su imena tih ljudi: Kaleb, sin Jefuneov; od plemena Judina; </p> 
 <p><a name="an_34:20">34:20</a> Šemuel, sin Amihudov, od plemena Šimunova; </p> 
 <p><a name="an_34:21">34:21</a> Elidad, sin  Kislonov, od plemena Benjaminova; </p> 
 <p><a name="an_34:22">34:22</a> knez Buki, sin Joglijev, od plemena Danovaca.</p> 
 <p><a name="an_34:23">34:23</a> Od sinova Josipovih: knez Haniel, sin Efodov, od plemena  Manašeovaca; </p> 
 <p><a name="an_34:24">34:24</a> knez Kemuel, sin Šiftanov, od plemena Efrajimovaca; </p> 
 <p><a name="an_34:25">34:25</a> knez Elisafan, sin Parnakov, od plemena Zebulunovaca; </p> 
 <p><a name="an_34:26">34:26</a> knez  Paltiel, sin Azanov, od plemena Jisakarovaca; </p> 
 <p><a name="an_34:27">34:27</a> knez Ahihud, sin Šelomijev, od plemena Ašerovaca; </p> 
 <p><a name="an_34:28">34:28</a> knez Pedahel, sin Amihudov, od plemena Naftalijevaca."</p> 
 <p><a name="an_34:29">34:29</a> To su oni kojima je Jahve naložio da Izraelcima izdijele  baštinu u zemlji kanaanskoj.</p> 
 <p><a name="an_35:1">35:1</a> Reče Jahve Mojsiju na Moapskim poljanama kod Jordana, nasuprot  Jerihonu: </p> 
 <p><a name="an_35:2">35:2</a> "Naredi Izraelcima da ustupe levitima od baštine  koju posjeduju gradove gdje će stanovati i pašnjake oko gradova.  To dajte levitima. </p> 
 <p><a name="an_35:3">35:3</a> Neka gradovi budu njima za stanovanje,  a okolni pašnjaci neka budu za njihova goveda, njihovo blago  i sve njihove životinje. </p> 
 <p><a name="an_35:4">35:4</a> Pašnjaci uz gradove koje ustupite  levitima neka zahvate od gradskih zidina van do tisuću lakata  naokolo. </p> 
 <p><a name="an_35:5">35:5</a> Izmjerite od grada van dvije tisuće lakata s istočne  strane, dvije tisuće lakata s južne strane, dvije tisuće lakata  sa zapadne strane i sa sjeverne strane dvije tisuće lakata, tako  da grad bude u sredini. To neka im budu gradski pašnjaci.</p> 
 <p><a name="an_35:6">35:6</a> Od gradova koje budete dali levitima šest će ih biti gradovi-utočišta, koje ćete ustupiti da ubojica može tamo pobjeći. Ovima dodajte  još četrdeset i dva grada. </p> 
 <p><a name="an_35:7">35:7</a> Tako će svih gradova koje ustupite  levitima biti četrdeset i osam gradova s njihovim pašnjacima. </p> 
 <p><a name="an_35:8">35:8</a> A gradove koje budete izdvajali od vlasništva Izraelaca, od  onih koji ih imaju mnogo uzmite više, a manje od onih koji imaju  malo. Neka svatko ustupi gradove levitima prema omjeru baštine  koju bude primio."</p> 
 <p><a name="an_35:9">35:9</a> Nadalje reče Jahve Mojsiju: </p> 
 <p><a name="an_35:10">35:10</a> "Govori Izraelcima i reci  im: 'Kad prijeđete preko Jordana u zemlju kanaansku, </p> 
 <p><a name="an_35:11">35:11</a> označite  sebi gradove koji će vam služiti kao gradovi-utočišta, kamo može  pobjeći ubojica koji nehotice koga ubije. </p> 
 <p><a name="an_35:12">35:12</a> Ti gradovi neka  vam budu utočište od osvetnika, tako da ubojica ne moradne poginuti  dok ne stane na sud pred zajednicu. </p> 
 <p><a name="an_35:13">35:13</a> Od gradova koje ustupite  bit će vam šest gradova za utočište. </p> 
 <p><a name="an_35:14">35:14</a> Dodijelite tri grada  s onu stranu Jordana, a tri grada u zemlji kanaanskoj. Neka to  budu gradovi-utočišta. </p> 
 <p><a name="an_35:15">35:15</a> Tih šest gradova neka budu za utočište  kako Izraelcima tako i strancu i došljaku koji među njima borave, kamo može pobjeći tko god ubije koga nehotice.</p> 
 <p><a name="an_35:16">35:16</a> Ali ako tko udari koga gvozdenim predmetom te ga usmrti, to je onda ubojica. Ubojica mora glavom platiti. </p> 
 <p><a name="an_35:17">35:17</a> Udari li  ga iz ruke kamenom od kojega čovjek može poginuti i zbilja pogine, to je opet ubojica. Ubojica mora glavom platiti. </p> 
 <p><a name="an_35:18">35:18</a> Ili ako  ga udari iz ruke kakvim drvenim predmetom od kojega može umrijeti  i zbilja umre, i to je ubojica. Ubojica mora glavom platiti. </p> 
 <p><a name="an_35:19">35:19</a> Krvni osvetnik mora sam ubojicu usmrtiti. Kad ga sretne,  neka ga ubije.</p> 
 <p><a name="an_35:20">35:20</a> Nadalje, ako tko koga gurne iz mržnje ili na nj nešto  baci namjerno te ga usmrti, </p> 
 <p><a name="an_35:21">35:21</a> ili ga udari rukom iz zlobe te  udareni umre, napadač mora zaglaviti - on je ubojica. Krvni osvetnik  neka ubojicu ubije čim ga sretne. </p> 
 <p><a name="an_35:22">35:22</a> No gurne li ga slučajno, ne iz neprijateljstva, ili nešto na nj baci, ali ne iz zasjede,</p> 
 <p><a name="an_35:23">35:23</a> ili iz nepažnje na njega obori kakav kamen od kojega čovjek  može poginuti te ga usmrti, a nije mu bio neprijatelj niti mu  je zlo želio - </p> 
 <p><a name="an_35:24">35:24</a> tada neka zajednica prosudi između ubojice  i krvnog osvetnika prema ovim pravilima: </p> 
 <p><a name="an_35:25">35:25</a> Zajednica mora izbaviti  ubojicu iz ruku krvnog osvetnika; onda neka ga zajednica vrati  u grad-utočište kamo je pobjegao; tu neka on ostane do smrti  velikoga svećenika koji je bio pomazan svetim uljem. </p> 
 <p><a name="an_35:26">35:26</a> Ali  ako ubojica ikad izađe izvan granice utočišta kamo je pobjegao,</p> 
 <p><a name="an_35:27">35:27</a> pa na nj nabasa krvni osvetnik izvan granica njegova grada-utočišta  te krvni osvetnik ubije ubojicu, to mu se ne računa u krvoproliće,</p> 
 <p><a name="an_35:28">35:28</a> jer ubojica mora ostati u gradu-utočištu do smrti velikoga  svećenika. A poslije smrti velikoga svećenika može se vratiti  na svoj posjed.</p> 
 <p><a name="an_35:29">35:29</a> Neka vam takvi budu sudbeni postupci od naraštaja do  naraštaja svuda gdje budete boravili.</p> 
 <p><a name="an_35:30">35:30</a> Za svako ubojstvo čovjeka kazna smrti nad ubojicom može  se izvršiti na dokaz svjedoka. Nitko se ne može smrću kazniti  na dokaz samo jednog svjedoka. </p> 
 <p><a name="an_35:31">35:31</a> Ne smijete primati otkupnine  za život ubojice koji je zaslužio smrt: on mora umrijeti. </p> 
 <p><a name="an_35:32">35:32</a> Niti  smijete primati otkupnine od bilo koga koji, pošto je pobjegao  u svoj grad-utočište, hoće da se vrati i da živi na svome tlu  prije smrti velikoga svećenika. </p> 
 <p><a name="an_35:33">35:33</a> Nemojte oskvrnjivati zemlje  u kojoj živite. A krvoprolićem zemlja se oskvrnjuje. Za zemlju  na kojoj je krv prolivena pomirenje se ne može pribaviti, osim  krvlju onoga koji ju je prolio. </p> 
 <p><a name="an_35:34">35:34</a> Ne smije se obeščašćivati  zemlja u kojoj živite i usred koje ja boravim, jer ja, Jahve, prebivam među sinovima Izraelovim.'"</p> 
 <p><a name="an_36:1">36:1</a> Tada pristupe obiteljski glavari od roda sinova Gileada, sina  Makirova, sina Manašeova, jednoga roda Josipovih sinova, te pred  Mojsijem i starješinama, glavarima obitelji, </p> 
 <p><a name="an_36:2">36:2</a> reknu: "Jahve je naredio našemu gospodaru da kockom dade ovu zemlju  u baštinu Izraelcima; nadalje, našem je gospodaru naredio Jahve  da baštinu našega brata Selofhada dade njegovim kćerima. </p> 
 <p><a name="an_36:3">36:3</a> Ali  ako se one udaju za koga iz drugog izraelskoga plemena, onda  će njihova baština biti otrgnuta od naše djedovske baštine i  biti priključena baštini plemena kojemu one pripadnu. Tako će  se okrnjiti baština koja kockom pripadne nama. </p> 
 <p><a name="an_36:4">36:4</a> A kada nastupi  jubilej Izraelcima, baština će se tih žena dodati baštini plemena  kojemu pripadnu. Tako će njihova baština biti oduzeta od baštine  našega pradjedovskog plemena."</p> 
 <p><a name="an_36:5">36:5</a> I po zapovijedi Jahvinoj Mojsije naredi Izraelcima: "Pleme  Josipovih sinova pravo govori. </p> 
 <p><a name="an_36:6">36:6</a> Ovo naređuje Jahve za Selofhadove  kćeri: Neka se one udaju za onoga koji im se učini dobar, samo  neka se udaju u rod svoga očinskoga plemena. </p> 
 <p><a name="an_36:7">36:7</a> Baština Izraelaca  ne smije se prenositi iz jednoga plemena u drugo; i svaki Izraelac  mora ostati privezan uz pradjedovsku baštinu svoga plemena. </p> 
 <p><a name="an_36:8">36:8</a> Zato  se svaka djevojka koja steče baštinu u izraelskim plemenima mora  udati za nekoga u plemenu kojemu pripada rod joj očev, tako da  bi svaki Izraelac sačuvao baštinu svoga oca. </p> 
 <p><a name="an_36:9">36:9</a> Tako se baština  neće prenositi iz jednoga plemena u drugo, nego će svako izraelsko  pleme prianjati uza svoju baštinu."</p> 
 <p><a name="an_36:10">36:10</a> Kako je Jahve Mojsiju naredio, tako su i učinile kćeri  Selofhadove: </p> 
 <p><a name="an_36:11">36:11</a> Mahla, Tirsa, Hogla, Milka i Noa, kćeri Selofhadove, udaše se za sinove svojih stričeva. </p> 
 <p><a name="an_36:12">36:12</a> Kako su se udale u rod  potomstva Manašea, Josipova sina, njihova je baština ostala u  plemenu kojemu pripadaše rod im očev.</p> 
 <p><a name="an_36:13">36:13</a> To su zapovijedi i zakoni koje je Jahve preko Mojsija  izdao Izraelcima na Moapskim poljanama uz Jordan, nasuprot Jerihonu.</p> 
 <p></p><hr>
 <center>
 <a href="deu.htm">Next: Deuteronomy</a></center>
 </body>