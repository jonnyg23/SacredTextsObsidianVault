<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="joh.htm">Previous</a> 
 <a href="rom.htm">Next</a> 
 </center>
 <hr>
  <h3 align="center">Turkish Bible: Acts</h3> 
 <p><a name="an_1:1">1:1</a> Ey Teofilos, İlk kitabımda İsanın yapıp öğretmeye başladığı her şeyi, seçmiş olduğu elçilere Kutsal Ruh aracılığıyla buyruklar verip yukarı alındığı güne dek olanları yazmıştım.</p> 
 <p><a name="an_1:3">1:3</a> İsa, ölüm acısını çektikten sonra birçok inandırıcı kanıtlarla elçilere dirilmiş olduğunu gösterdi. Kırk gün süreyle onlara görünerek Tanrının Egemenliği hakkında konuştu.</p> 
 <p><a name="an_1:4">1:4</a> Kendileriyle birlikteyken onlara şu buyruğu vermişti: ‹‹Yeruşalimden ayrılmayın, Babanın verdiği ve benden duyduğunuz sözün gerçekleşmesini bekleyin.</p> 
 <p><a name="an_1:5">1:5</a> Şöyle ki, Yahya suyla vaftiz etti, ama sizler birkaç güne kadar Kutsal Ruhla vaftiz edileceksiniz.››</p> 
 <p><a name="an_1:6">1:6</a> Elçiler bir araya geldiklerinde İsaya şunu sordular: ‹‹Ya Rab, İsraile egemenliği şimdi mi geri vereceksin?››</p> 
 <p><a name="an_1:7">1:7</a> İsa onlara, ‹‹Babanın kendi yetkisiyle belirlemiş olduğu zamanları ve tarihleri bilmenize gerek yok›› karşılığını verdi.</p> 
 <p><a name="an_1:8">1:8</a> ‹‹Ama Kutsal Ruh üzerinize inince güç alacaksınız. Yeruşalimde, bütün Yahudiye ve Samiriyede ve dünyanın dört bucağında benim tanıklarım olacaksınız.››</p> 
 <p><a name="an_1:9">1:9</a> İsa bunları söyledikten sonra, onların gözleri önünde yukarı alındı. Bir bulut Onu alıp gözlerinin önünden uzaklaştırdı.</p> 
 <p><a name="an_1:10">1:10</a> İsa giderken onlar gözlerini göğe dikmiş bakıyorlardı. Tam o sırada, beyaz giysiler içinde iki adam yanlarında belirdi.</p> 
 <p><a name="an_1:11">1:11</a> ‹‹Ey Celileliler, neden göğe bakıp duruyorsunuz?›› diye sordular. ‹‹Aranızdan göğe alınan İsa, göğe çıktığını nasıl gördünüzse, aynı şekilde geri gelecektir.››</p> 
 <p><a name="an_1:12">1:12</a> Bundan sonra elçiler, Yeruşalimden yaklaşık bir kilometre uzaklıktaki Zeytin Dağından Yeruşalime döndüler.</p> 
 <p><a name="an_1:13">1:13</a> Kente girince kaldıkları evin üst katındaki odaya çıktılar. Petrus, Yuhanna, Yakup, Andreas, Filipus, Tomas, Bartalmay, Matta, Alfay oğlu Yakup, Yurtsever Simun ve Yakup oğlu Yahuda oradaydı.</p> 
 <p><a name="an_1:14">1:14</a> Bunlar İsanın annesi Meryem, öbür kadınlar ve İsanın kardeşleriyle tam bir birlik içinde sürekli dua ediyordu.</p> 
 <p><a name="an_1:15">1:15</a> O günlerde Petrus, yaklaşık yüz yirmi kardeşten oluşan bir topluluğun ortasında ayağa kalkıp şöyle konuştu: ‹‹Kardeşler, Kutsal Ruhun, İsayı tutuklayanlara kılavuzluk eden Yahuda ile ilgili olarak Davutun ağzıyla önceden bildirdiği Kutsal Yazının yerine gelmesi gerekiyordu.</p> 
 <p><a name="an_1:17">1:17</a> Yahuda bizden biri sayılmış ve bu hizmette yerini almıştı.››</p> 
 <p><a name="an_1:18">1:18</a> Bu adam, yaptığı kötülüğün karşılığında aldığı ücretle bir tarla satın aldı. Sonra baş aşağı düştü, bedeni yarıldı ve bütün bağırsakları dışarı döküldü.</p> 
 <p><a name="an_1:19">1:19</a> Yeruşalimde yaşayan herkes olayı duydu. Tarlaya kendi dillerinde Kan Tarlası anlamına gelen Hakeldema adını verdiler.</p> 
 <p><a name="an_1:20">1:20</a> ‹‹Nitekim Mezmurlar Kitabında şöyle yazılmıştır›› dedi Petrus.  ‹‹ ‹Onun konutu ıssız kalsın,  İçinde oturan olmasın.›  Ve, ‹Onun görevini bir başkası üstlensin.›</p> 
 <p><a name="an_1:21">1:21</a> ‹‹Buna göre, Yahyanın vaftiz döneminden başlayarak Rab İsanın aramızdan yukarı alındığı güne değin bizimle birlikte geçirdiği bütün süre boyunca yanımızda bulunan adamlardan birinin, İsanın dirilişine tanıklık etmek üzere bize katılması gerekir.››</p> 
 <p><a name="an_1:23">1:23</a> Böylece iki kişiyi, Barsabba denilen ve Yustus diye de bilinen Yusuf ile Mattiyayı önerdiler.</p> 
 <p><a name="an_1:24">1:24</a> Sonra şöyle dua ettiler: ‹‹Ya Rab, sen herkesin yüreğini bilirsin. Yahudanın, ait olduğu yere gitmek için bıraktığı bu hizmeti ve elçilik görevini üstlenmek üzere bu iki kişiden hangisini seçtiğini göster bize.››</p> 
 <p><a name="an_1:26">1:26</a> Ardından bu iki kişiye kura çektirdiler; kura Mattiya'ya düştü. Böylelikle Mattiya on bir elçiye katıldı.</p> 
 <p><a name="an_2:1">2:1</a> Pentikost Günü geldiğinde bütün imanlılar bir arada bulunuyordu.</p> 
 <p><a name="an_2:2">2:2</a> Ansızın gökten, güçlü bir rüzgarın esişini andıran bir ses geldi ve bulundukları evi tümüyle doldurdu.</p> 
 <p><a name="an_2:3">2:3</a> Ateşten dillere benzer bir şeylerin dağılıp her birinin üzerine indiğini gördüler.</p> 
 <p><a name="an_2:4">2:4</a> İmanlıların hepsi Kutsal Ruhla doldular, Ruhun onları konuşturduğu başka dillerle konuşmaya başladılar.</p> 
 <p><a name="an_2:5">2:5</a> O sırada Yeruşalimde, dünyanın her ülkesinden gelmiş dindar Yahudiler bulunuyordu.</p> 
 <p><a name="an_2:6">2:6</a> Sesin duyulması üzerine büyük bir kalabalık toplandı. Herkes kendi dilinin konuşulduğunu duyunca şaşakaldı.</p> 
 <p><a name="an_2:7">2:7</a> Hayret ve şaşkınlık içinde, ‹‹Bakın, bu konuşanların hepsi Celileli değil mi?›› diye sordular.</p> 
 <p><a name="an_2:8">2:8</a> ‹‹Nasıl oluyor da her birimiz kendi ana dilini işitiyor?</p> 
 <p><a name="an_2:9">2:9</a> Aramızda Partlar, Medler, Elamlılar var. Mezopotamyada, Yahudiye ve Kapadokyada, Pontus ve Asya İlinde, Frikya ve Pamfilyada, Mısır ve Libyanın Kireneye yakın bölgelerinde yaşayanlar var. Hem Yahudi hem de Yahudiliğe dönen Romalı konuklar, Giritliler ve Araplar var aramızda. Ama her birimiz Tanrının büyük işlerinin kendi dilimizde konuşulduğunu işitiyoruz.››</p> 
 <p><a name="an_2:12">2:12</a> Hepsi hayret ve şaşkınlık içinde birbirlerine, ‹‹Bunun anlamı ne?›› diye sordular.</p> 
 <p><a name="an_2:13">2:13</a> Başkalarıysa, ‹‹Bunlar taze şarabı fazla kaçırmış›› diye alay ettiler.</p> 
 <p><a name="an_2:14">2:14</a> Bunun üzerine Onbirlerle birlikte öne çıkan Petrus yüksek sesle kalabalığa şöyle seslendi: ‹‹Ey Yahudiler ve Yeruşalimde bulunan herkes, bu durumu size açıklayayım. Sözlerime kulak verin. Bu adamlar, sandığınız gibi sarhoş değiller. Saat daha sabahın dokuzu!</p> 
 <p><a name="an_2:16">2:16</a> Bu gördüğünüz, Peygamber Yoel aracılığıyla önceden bildirilen olaydır:  ‹Son günlerde, diyor Tanrı,  Bütün insanların üzerine Ruhumu dökeceğim.  Oğullarınız, kızlarınız peygamberlikte bulunacaklar.  Gençleriniz görümler,  Yaşlılarınız düşler görecek.</p> 
 <p><a name="an_2:18">2:18</a> O günler kadın erkek  Kullarımın üzerine Ruhumu dökeceğim,  Onlar da peygamberlik edecekler.</p> 
 <p><a name="an_2:19">2:19</a> Yukarıda, gökyüzünde harikalar yaratacağım.  Aşağıda, yeryüzünde belirtiler,  Kan, ateş ve duman bulutları görülecek.</p> 
 <p><a name="an_2:20">2:20</a> Rabbin büyük ve görkemli günü gelmeden önce  Güneş kararacak,  Ay kan rengine dönecek.</p> 
 <p><a name="an_2:21">2:21</a> O zaman Rabbi adıyla çağıran herkes kurtulacak.›</p> 
 <p><a name="an_2:22">2:22</a> ‹‹Ey İsrailliler, şu sözleri dinleyin: Bildiğiniz gibi Nasıralı İsa, Tanrının, kendisi aracılığıyla aranızda yaptığı mucizeler, harikalar ve belirtilerle kimliği kanıtlanmış bir kişidir.</p> 
 <p><a name="an_2:23">2:23</a> Tanrının belirlenmiş amacı ve öngörüsü uyarınca elinize teslim edilen bu adamı, yasa tanımaz kişilerin eliyle çarmıha çivileyip öldürdünüz.</p> 
 <p><a name="an_2:24">2:24</a> Tanrı ise, ölüm acılarına son vererek Onu diriltti. Çünkü Onun ölüme tutsak kalması olanaksızdı.</p> 
 <p><a name="an_2:25">2:25</a> Onunla ilgili olarak Davut şöyle der:  ‹Rabbi her zaman önümde gördüm,  Sağımda durduğu için sarsılmam.</p> 
 <p><a name="an_2:26">2:26</a> Bu nedenle yüreğim mutlu, dilim sevinçlidir.  Dahası, bedenim de umut içinde yaşayacak.</p> 
 <p><a name="an_2:27">2:27</a> Çünkü sen canımı ölüler diyarına terk etmeyeceksin,  Kutsalının çürümesine izin vermeyeceksin.</p> 
 <p><a name="an_2:28">2:28</a> Yaşam yollarını bana bildirdin;  Varlığınla beni sevinçle dolduracaksın.›</p> 
 <p><a name="an_2:29">2:29</a> ‹‹Kardeşler, size açıkça söyleyebilirim ki, büyük atamız Davut öldü, gömüldü, mezarı da bugüne dek yanıbaşımızda duruyor.</p> 
 <p><a name="an_2:30">2:30</a> Davut bir peygamberdi ve soyundan birini tahtına oturtacağına dair Tanrının kendisine ant içerek söz verdiğini biliyordu.</p> 
 <p><a name="an_2:31">2:31</a> Geleceği görerek Mesihin ölümden dirilişine ilişkin şunları söyledi: ‹O, ölüler diyarına terk edilmedi, bedeni çürümedi.›</p> 
 <p><a name="an_2:32">2:32</a> Tanrı, İsayı ölümden diriltti ve biz hepimiz bunun tanıklarıyız.</p> 
 <p><a name="an_2:33">2:33</a> O, Tanrının sağına yüceltilmiş, vaat edilen Kutsal Ruhu Babadan almış ve şimdi gördüğünüz ve işittiğiniz gibi, bu Ruhu üzerimize dökmüştür.</p> 
 <p><a name="an_2:34">2:34</a> Davut, kendisi göklere çıkmadığı halde şöyle der:  ‹Rab Rabbime dedi ki,  Ben düşmanlarını  Ayaklarının altına serinceye dek,  Sağımda otur.›</p> 
 <p><a name="an_2:36">2:36</a> ‹‹Böylelikle bütün İsrail halkı şunu kesinlikle bilsin: Tanrı, sizin çarmıha gerdiğiniz İsayı hem Rab hem Mesih yapmıştır.››</p> 
 <p><a name="an_2:37">2:37</a> Bu sözleri duyanlar, yüreklerine hançer saplanmış gibi oldular. Petrus ve öbür elçilere, ‹‹Kardeşler, ne yapmalıyız?›› diye sordular.</p> 
 <p><a name="an_2:38">2:38</a> Petrus onlara şu karşılığı verdi: ‹‹Tövbe edin, her biriniz İsa Mesihin adıyla vaftiz olsun. Böylece günahlarınız bağışlanacak ve Kutsal Ruh armağanını alacaksınız.</p> 
 <p><a name="an_2:39">2:39</a> Bu vaat sizler, çocuklarınız, uzaktakilerin hepsi için, Tanrımız Rabbin çağıracağı herkes için geçerlidir.››</p> 
 <p><a name="an_2:40">2:40</a> Petrus daha birçok sözlerle onları uyardı. ‹‹Kendinizi bu sapık kuşaktan kurtarın!›› diye yalvardı.</p> 
 <p><a name="an_2:41">2:41</a> Onun sözünü benimseyenler vaftiz oldu. O gün yaklaşık üç bin kişi topluluğa katıldı.</p> 
 <p><a name="an_2:42">2:42</a> Bunlar kendilerini elçilerin öğretisine, paydaşlığa, ekmek bölmeye ve duaya adadılar.</p> 
 <p><a name="an_2:43">2:43</a> Herkesi bir korku sarmıştı. Elçilerin aracılığıyla birçok belirtiler ve harikalar yapılıyordu.</p> 
 <p><a name="an_2:44">2:44</a> İmanlıların tümü bir arada bulunuyor, her şeyi ortaklaşa kullanıyorlardı.</p> 
 <p><a name="an_2:45">2:45</a> Mallarını mülklerini satıyor ve bunun parasını herkese ihtiyacına göre dağıtıyorlardı.</p> 
 <p><a name="an_2:46">2:46</a> Her gün tapınakta toplanmaya devam eden imanlılar, kendi evlerinde de ekmek bölüp içten bir sevinç ve sadelikle yemek yiyor ve Tanrı'yı övüyorlardı. Bütün halkın beğenisini kazanmışlardı. Rab de her gün yeni kurtulanları topluluğa katıyordu.</p> 
 <p><a name="an_3:1">3:1</a> Bir gün Petrusla Yuhanna, saat üçte, dua vaktinde tapınağa çıkıyorlardı.</p> 
 <p><a name="an_3:2">3:2</a> O sırada, doğuştan kötürüm olan bir adam, tapınağın Güzel Kapı diye adlandırılan kapısına getiriliyordu. Tapınağa girenlerden para dilenmesi için onu her gün getirip oraya bırakırlardı.</p> 
 <p><a name="an_3:3">3:3</a> Tapınağa girmek üzere olan Petrusla Yuhannayı gören adam, kendilerinden sadaka istedi.</p> 
 <p><a name="an_3:4">3:4</a> Petrusla Yuhanna ona dikkatle baktılar. Sonra Petrus, ‹‹Bize bak›› dedi.</p> 
 <p><a name="an_3:5">3:5</a> Adam, onlardan bir şey alacağını umarak gözlerini onların üzerine dikti.</p> 
 <p><a name="an_3:6">3:6</a> Petrus, ‹‹Bende altın ve gümüş yok, ama bende olanı sana veriyorum›› dedi. ‹‹Nasıralı İsa Mesihin adıyla, yürü!››</p> 
 <p><a name="an_3:7">3:7</a> Sonra onu sağ elinden kavrayıp kaldırdı. Adamın ayakları ve bilekleri o anda sapasağlam oldu.</p> 
 <p><a name="an_3:8">3:8</a> Sıçrayıp ayağa kalktı, yürümeye başladı. Yürüyüp sıçrayarak, Tanrıyı överek onlarla birlikte tapınağa girdi.</p> 
 <p><a name="an_3:9">3:9</a> Bütün halk, onun yürüyüp Tanrıyı övdüğünü gördü.</p> 
 <p><a name="an_3:10">3:10</a> Onun, tapınağın Güzel Kapısında oturup para dilenen kişi olduğunu anlayınca ondaki değişiklik karşısında büyük bir hayret ve şaşkınlığa düştüler.</p> 
 <p><a name="an_3:11">3:11</a> Adam, Petrusla Yuhannaya tutunuyordu. Bütün halk hayret içinde Süleymanın Eyvanı denilen yerde onlara doğru koşuştu.</p> 
 <p><a name="an_3:12">3:12</a> Bunu gören Petrus halka şöyle seslendi: ‹‹Ey İsrailliler, buna neden şaştınız? Neden gözlerinizi dikmiş bize bakıyorsunuz? Kendi gücümüz ya da dindarlığımızla bu adamın yürümesini sağlamışız gibi...!</p> 
 <p><a name="an_3:13">3:13</a> İbrahimin, İshakın ve Yakupun Tanrısı, atalarımızın Tanrısı, Kulu İsayı yüceltti. Siz Onu ele verdiniz. Pilatus Onu serbest bırakmaya karar verdiği halde, siz Onu Pilatusun önünde reddettiniz.</p> 
 <p><a name="an_3:14">3:14</a> Kutsal ve adil Olanı reddedip bir katilin salıverilmesini istediniz.</p> 
 <p><a name="an_3:15">3:15</a> Siz Yaşam Önderini öldürdünüz, ama Tanrı Onu ölümden diriltti. Biz bunun tanıklarıyız.</p> 
 <p><a name="an_3:16">3:16</a> Gördüğünüz ve tanıdığınız bu adam, İsanın adı sayesinde, Onun adına olan imanla sapasağlam oldu. Hepinizin gözü önünde onu tam sağlığa kavuşturan, İsanın aracılığıyla etkin olan imandır.</p> 
 <p><a name="an_3:17">3:17</a> ‹‹Şimdi ey kardeşler, yöneticileriniz gibi sizin de bilgisizlikten ötürü böyle davrandığınızı biliyorum.</p> 
 <p><a name="an_3:18">3:18</a> Ama bütün peygamberlerin ağzından Mesihinin acı çekeceğini önceden bildiren Tanrı, sözünü bu şekilde yerine getirmiştir.</p> 
 <p><a name="an_3:19">3:19</a> Öyleyse, günahlarınızın silinmesi için tövbe edin ve Tanrıya dönün. Öyle ki, Rab size yenilenme fırsatları versin ve sizin için önceden belirlenen Mesihi, yani İsayı göndersin.</p> 
 <p><a name="an_3:21">3:21</a> Tanrının eski çağlardan beri kutsal peygamberlerinin ağzından bildirdiği gibi, her şeyin yeniden düzenleneceği zamana dek İsanın gökte kalması gerekiyor.</p> 
 <p><a name="an_3:22">3:22</a> Musa şöyle demişti: ‹Tanrınız Rab size, kendi kardeşlerinizin arasından benim gibi bir peygamber çıkaracak. Onun size söyleyeceği her sözü dinleyin.</p> 
 <p><a name="an_3:23">3:23</a> O peygamberi dinlemeyen herkes Tanrının halkından koparılıp yok edilecektir.›</p> 
 <p><a name="an_3:24">3:24</a> ‹‹Samuel ve ondan sonra konuşan peygamberlerin hepsi bu günleri duyurdu.</p> 
 <p><a name="an_3:25">3:25</a> Sizler peygamberlerin mirasçıları, Tanrının atalarınızla yaptığı antlaşmanın mirasçılarısınız. Nitekim Tanrı İbrahime şöyle demişti: ‹Senin soyunun aracılığıyla yeryüzündeki bütün halklar kutsanacak.›</p> 
 <p><a name="an_3:26">3:26</a> Tanrı, sizleri kötü yollarınızdan döndürüp kutsamak için Kulu'nu ortaya çıkarıp önce size gönderdi.››</p> 
 <p><a name="an_4:1">4:1</a> Kâhinler, tapınak koruyucularının komutanı ve Sadukiler, halka seslenmekte olan Petrusla Yuhannanın üzerine yürüdüler.</p> 
 <p><a name="an_4:2">4:2</a> Çünkü onların halka öğretmelerine ve İsayı örnek göstererek ölülerin dirileceğini söylemelerine çok kızmışlardı.</p> 
 <p><a name="an_4:3">4:3</a> Onları yakaladılar, akşam olduğu için ertesi güne dek hapiste tuttular.</p> 
 <p><a name="an_4:4">4:4</a> Ne var ki, konuşmayı dinlemiş olanların birçoğu iman etti. Böylece imanlı erkeklerin sayısı aşağı yukarı beş bine ulaştı.</p> 
 <p><a name="an_4:5">4:5</a> Ertesi gün Yahudilerin yöneticileri, ileri gelenleri ve din bilginleri Yeruşalimde toplandılar.</p> 
 <p><a name="an_4:6">4:6</a> Başkâhin Hananın yanısıra, Kayafa, Yuhanna, İskender ve başkâhin soyundan gelen herkes oradaydı.</p> 
 <p><a name="an_4:7">4:7</a> Petrusla Yuhannayı huzurlarına getirtip onlara, ‹‹Siz bunu hangi güçle ya da kimin adına dayanarak yaptınız?›› diye sordular.</p> 
 <p><a name="an_4:8">4:8</a> O zaman Kutsal Ruhla dolan Petrus onlara şöyle dedi: ‹‹Halkın yöneticileri ve ileri gelenler!</p> 
 <p><a name="an_4:9">4:9</a> Eğer bugün bir hastaya yapılan iyilik nedeniyle bizden hesap soruluyor ve bu adamın nasıl iyileştiği soruşturuluyorsa, hepiniz ve bütün İsrail halkı şunu bilin: Bu adam, sizin çarmıha gerdiğiniz, ama Tanrının ölümden dirilttiği Nasıralı İsa Mesihin adı sayesinde önünüzde sapasağlam duruyor.</p> 
 <p><a name="an_4:11">4:11</a> İsa,  ‹Siz yapıcılar tarafından hiçe sayılan,  Ama köşenin baş taşı durumuna gelen taş›tır.</p> 
 <p><a name="an_4:12">4:12</a> Başka hiç kimsede kurtuluş yoktur. Bu göğün altında insanlara bağışlanmış, bizi kurtarabilecek başka hiçbir ad yoktur.››</p> 
 <p><a name="an_4:13">4:13</a> Kurul üyeleri, Petrusla Yuhannanın yürekliliğini görüp de bunların eğitim görmemiş, sıradan kişiler olduklarını anlayınca şaştılar ve onların İsayla birlikte bulunduklarını farkettiler.</p> 
 <p><a name="an_4:14">4:14</a> İyileştirilen adam, Petrus ve Yuhannayla birlikte gözleri önünde duruyordu; bunun için hiçbir karşılık veremediler.</p> 
 <p><a name="an_4:15">4:15</a> Kurul üyeleri onlara dışarı çıkmalarını buyurduktan sonra durumu kendi aralarında tartışmaya başladılar.</p> 
 <p><a name="an_4:16">4:16</a> ‹‹Bu adamları ne yapacağız?›› dediler. ‹‹Yeruşalimde yaşayan herkes, bunların eliyle olağanüstü bir belirti gerçekleştirildiğini biliyor. Biz bunu inkâr edemeyiz.</p> 
 <p><a name="an_4:17">4:17</a> Ama bu haberin halk arasında daha çok yayılmasını önlemek için onları tehdit edelim ki, bundan böyle İsanın adından kimseye söz etmesinler.››</p> 
 <p><a name="an_4:18">4:18</a> Böylece onları çağırdılar, İsanın adını hiç anmamalarını, o adı kullanarak hiçbir şey öğretmemelerini buyurdular.</p> 
 <p><a name="an_4:19">4:19</a> Ama Petrusla Yuhanna şöyle karşılık verdiler: ‹‹Tanrının önünde, Tanrının sözünü değil de sizin sözünüzü dinlemek doğru mudur, kendiniz karar verin.</p> 
 <p><a name="an_4:20">4:20</a> Biz gördüklerimizi ve işittiklerimizi anlatmadan edemeyiz.››</p> 
 <p><a name="an_4:21">4:21</a> Kurul üyeleri onları bir daha tehdit ettikten sonra serbest bıraktılar; onları cezalandırmak için hiçbir gerekçe bulamamışlardı. Çünkü bütün halk, olup bitenler için Tanrıyı yüceltiyordu.</p> 
 <p><a name="an_4:22">4:22</a> Nitekim mucize sonucu iyileşen adamın yaşı kırkı geçmişti.</p> 
 <p><a name="an_4:23">4:23</a> Serbest bırakılan Petrusla Yuhanna, arkadaşlarının yanına dönerek başkâhinlerle ileri gelenlerin kendilerine söylediği her şeyi bildirdiler.</p> 
 <p><a name="an_4:24">4:24</a> Arkadaşları bunu duyunca hep birlikte Tanrıya şöyle seslendiler: ‹‹Ey Efendimiz! Yeri göğü, denizi ve onların içindekilerin tümünü yaratan sensin.</p> 
 <p><a name="an_4:25">4:25</a> Kutsal Ruh aracılığıyla kulun atamız Davutun ağzından şöyle dedin:  ‹Uluslar neden hiddetlendi,  Halklar neden boş düzenler kurdu?</p> 
 <p><a name="an_4:26">4:26</a> Dünyanın kralları saf bağladı,  Hükümdarlar birleşti  Rabbe ve Mesihine karşı.›</p> 
 <p><a name="an_4:27">4:27</a> ‹‹Gerçekten de Hirodes ile Pontius Pilatus, bu kentte İsrail halkı ve öteki uluslarla birlikte senin meshettiğin kutsal Kulun İsaya karşı bir araya geldiler. Senin kendi gücün ve isteğinle önceden kararlaştırdığın her şeyi gerçekleştirdiler.</p> 
 <p><a name="an_4:29">4:29</a> Ve şimdi ya Rab, onların savurduğu tehditlere bak! Senin sözünü tam bir yüreklilikle duyurmak için biz kullarına güç ver.</p> 
 <p><a name="an_4:30">4:30</a> Kutsal Kulun İsanın adıyla hastaları iyileştirmek için, belirtiler ve harikalar yapmak için elini uzat.››</p> 
 <p><a name="an_4:31">4:31</a> Duaları bitince toplandıkları yer sarsıldı. Hepsi Kutsal Ruhla doldular ve Tanrının sözünü cesaretle duyurmaya devam ettiler.</p> 
 <p><a name="an_4:32">4:32</a> İnananlar topluluğunun yüreği ve düşüncesi birdi. Hiç kimse sahip olduğu herhangi bir şey için ‹‹Bu benimdir›› demiyor, her şeylerini ortak kabul ediyorlardı.</p> 
 <p><a name="an_4:33">4:33</a> Elçiler, Rab İsanın ölümden dirildiğine çok etkili bir biçimde tanıklık ediyorlardı. Tanrının büyük lütfu hepsinin üzerindeydi.</p> 
 <p><a name="an_4:34">4:34</a> Aralarında yoksul olan yoktu. Çünkü toprak ya da ev sahibi olanlar bunları satar, sattıklarının bedelini getirip elçilerin buyruğuna verirlerdi; bu da herkese ihtiyacına göre dağıtılırdı.</p> 
 <p><a name="an_4:36">4:36</a> Örneğin, Kıbrıs doğumlu bir Levili olan ve elçilerin Barnaba, yani Cesaret Verici diye adlandırdıkları Yusuf, sahip olduğu bir tarlayı sattı, parasını getirip elçilerin buyruğuna verdi.</p> 
 <p><a name="an_5:1">5:1</a> Hananya adında bir adam, karısı Safiranın onayıyla bir mülk sattı, paranın bir kısmını kendine saklayarak gerisini getirip elçilerin buyruğuna verdi. Karısının da olup bitenlerden haberi vardı.</p> 
 <p><a name="an_5:3">5:3</a> Petrus ona, ‹‹Hananya, nasıl oldu da Şeytana uydun, Kutsal Ruha yalan söyleyip tarlanın parasının bir kısmını kendine sakladın?›› dedi.</p> 
 <p><a name="an_5:4">5:4</a> ‹‹Tarla satılmadan önce sana ait değil miydi? Sen onu sattıktan sonra da parayı dilediğin gibi kullanamaz mıydın? Neden yüreğinde böyle bir düzen kurdun? Sen insanlara değil, Tanrıya yalan söylemiş oldun.››</p> 
 <p><a name="an_5:5">5:5</a> Hananya bu sözleri işitince yere yıkılıp can verdi. Olanları duyan herkesi büyük bir korku sardı.</p> 
 <p><a name="an_5:6">5:6</a> Gençler kalkıp Hananyanın ölüsünü kefenlediler ve dışarı taşıyıp gömdüler.</p> 
 <p><a name="an_5:7">5:7</a> Bundan yaklaşık üç saat sonra Hananyanın karısı, olanlardan habersiz içeri girdi.</p> 
 <p><a name="an_5:8">5:8</a> Petrus, ‹‹Söyle bana, tarlayı bu fiyata mı sattınız?›› diye sordu. ‹‹Evet, bu fiyata›› dedi Safira.</p> 
 <p><a name="an_5:9">5:9</a> Petrus ona şöyle dedi: ‹‹Rabbin Ruhunu sınamak için nasıl oldu da sözbirliği ettiniz? İşte, kocanı gömenlerin ayak sesleri kapıda, seni de dışarı taşıyacaklar.››</p> 
 <p><a name="an_5:10">5:10</a> Kadın o anda Petrusun ayakları dibine yıkılıp can verdi. İçeri giren gençler onu ölmüş buldular, onu da dışarı taşıyarak kocasının yanına gömdüler.</p> 
 <p><a name="an_5:11">5:11</a> İnanlılar topluluğunun tümünü ve olayı duyanların hepsini büyük bir korku sardı.</p> 
 <p><a name="an_5:12">5:12</a> Elçilerin aracılığıyla halk arasında birçok belirtiler ve harikalar yapılıyordu. İmanlıların hepsi Süleymanın Eyvanında toplanıyordu.</p> 
 <p><a name="an_5:13">5:13</a> Halk onlara büyük saygı duyduğu halde, dışarıdan hiç kimse onlara katılmayı göze alamıyordu.</p> 
 <p><a name="an_5:14">5:14</a> Buna karşın, Rabbe inanıp topluluğa katılan erkek ve kadınların sayısı giderek arttı.</p> 
 <p><a name="an_5:15">5:15</a> Bütün bunların sonucu, yoldan geçen Petrusun hiç değilse gölgesi bazılarının üzerine düşsün diye halk, hasta olanları caddelere çıkartıp şilteler ve döşekler üzerine yatırır oldu.</p> 
 <p><a name="an_5:16">5:16</a> Yeruşalimin çevresindeki kasabalardan da kalabalıklar geliyor, hastaları ve kötü ruhlardan acı çekenleri getiriyorlardı. Bunların hepsi iyileştirildi.</p> 
 <p><a name="an_5:17">5:17</a> Bunun üzerine, kıskançlıkla dolan başkâhin ve yanındakilerin hepsi, yani Saduki mezhebinden olanlar, elçileri yakalatıp devlet tutukevine attırdılar.</p> 
 <p><a name="an_5:19">5:19</a> Ama geceleyin Rabbin bir meleği zindanın kapılarını açıp onları dışarı çıkarttı. ‹‹Gidin! Tapınağa girip bu yeni yaşamla ilgili sözlerin hepsini halka duyurun›› dedi.</p> 
 <p><a name="an_5:21">5:21</a> Elçiler bu buyruğa uyarak gün doğarken tapınağa girip öğretmeye başladılar. Başkâhin ve yanındakiler gelince Yüksek Kurulu, İsrail halkının bütün ileri gelenlerini toplantıya çağırdılar. Sonra elçileri getirtmek için tutukevine adam yolladılar.</p> 
 <p><a name="an_5:22">5:22</a> Ne var ki, görevliler zindana vardıklarında elçileri bulamadılar. Geri dönerek şu haberi ilettiler: ‹‹Tutukevini kilitli ve tam bir güvenlik altında, nöbetçileri de kapılarda durur bulduk. Ama kapıları açtığımızda içerde kimseyi bulamadık!››</p> 
 <p><a name="an_5:24">5:24</a> Bu sözleri işiten tapınak koruyucularının komutanıyla başkâhinler şaşkına döndüler, bu işin sonunun nereye varacağını merak etmeye başladılar.</p> 
 <p><a name="an_5:25">5:25</a> O sırada yanlarına gelen biri, ‹‹Bakın, hapse attığınız adamlar tapınakta dikilmiş, halka öğretiyor›› diye haber getirdi.</p> 
 <p><a name="an_5:26">5:26</a> Bunun üzerine komutanla görevliler gidip elçileri getirdiler. Halkın kendilerini taşlamasından korktukları için zor kullanmadılar.</p> 
 <p><a name="an_5:27">5:27</a> Elçileri getirip Yüksek Kurulun önüne çıkardılar. Başkâhin onları sorguya çekti: ‹‹Bu adı kullanarak öğretmeyin diye size kesin buyruk vermiştik›› dedi. ‹‹Ama siz öğretinizi Yeruşalim Kentinin her tarafına yaydınız. İlle de bizi bu adamın kanını dökmekten sorumlu göstermek istiyorsunuz.››</p> 
 <p><a name="an_5:29">5:29</a> Petrus ve öbür elçiler şöyle karşılık verdiler: ‹‹İnsanlardan çok, Tanrının sözünü dinlemek gerek.</p> 
 <p><a name="an_5:30">5:30</a> Atalarımızın Tanrısı, sizin çarmıha gererek öldürdüğünüz İsayı diriltti.</p> 
 <p><a name="an_5:31">5:31</a> İsraile, günahlarından tövbe etme ve bağışlanma fırsatını vermek için Tanrı Onu Önder ve Kurtarıcı olarak kendi sağına yükseltti.</p> 
 <p><a name="an_5:32">5:32</a> Biz, Tanrının kendi sözünü dinleyenlere verdiği Kutsal Ruhla birlikte bu olayların tanıklarıyız.››</p> 
 <p><a name="an_5:33">5:33</a> Kurul üyeleri bu sözleri işitince çok öfkelendiler ve elçileri yok etmek istediler.</p> 
 <p><a name="an_5:34">5:34</a> Ama bütün halkın saygısını kazanmış bir Kutsal Yasa öğretmeni olan Gamaliel adlı bir Ferisi, Yüksek Kurulda ayağa kalktı, elçilerin kısa bir süre için dışarı çıkartılmasını buyurarak kurul üyelerine şunları söyledi: ‹‹Ey İsrailliler, bu adamlara yapacağınızı iyi düşünün!</p> 
 <p><a name="an_5:36">5:36</a> Bir süre önce Tevdas da kendi kendisiyle ilgili büyük iddialarda bulunarak başkaldırdı. Dört yüz kadar kişi de ona katıldı. Ama adam öldürüldü, izleyicilerinin hepsi dağıtıldı, hareket yok oldu.</p> 
 <p><a name="an_5:37">5:37</a> Ondan sonra, sayım yapıldığı günlerde ortaya çıkan Celileli Yahuda, pek çok insanı ayartıp peşine taktı. Ama o da öldürüldü ve izleyicilerinin hepsi darmadağın oldu.</p> 
 <p><a name="an_5:38">5:38</a> Şimdi size şunu söyleyeyim: Bu adamlarla uğraşmayın, onları rahat bırakın! Çünkü bu girişim, bu hareket insan işiyse, yok olup gidecektir.</p> 
 <p><a name="an_5:39">5:39</a> Yok eğer Tanrının işiyse, bu adamları yok edemezsiniz. Hatta kendinizi Tanrıya karşı savaşır durumda bulabilirsiniz.›› Kurul üyeleri Gamalielin bu öğüdünü kabul ettiler.</p> 
 <p><a name="an_5:40">5:40</a> Elçileri içeri çağırtıp kamçılattılar ve İsanın adından söz etmemelerini buyurduktan sonra salıverdiler.</p> 
 <p><a name="an_5:41">5:41</a> Elçiler İsanın adı uğruna hakarete layık görüldükleri için Yüksek Kurulun huzurundan sevinç içinde ayrıldılar.</p> 
 <p><a name="an_5:42">5:42</a> Her gün tapınakta ve evlerde öğretmekten ve Mesih İsa'yla ilgili Müjde'yi yaymaktan geri kalmadılar.</p> 
 <p><a name="an_6:1">6:1</a> İsanın öğrencilerinin sayıca çoğaldığı o günlerde, Grekçe konuşan Yahudiler, günlük yardım dağıtımında kendi dullarına gereken ilginin gösterilmediğini ileri sürerek İbranice konuşan Yahudilerden yakınmaya başladılar.</p> 
 <p><a name="an_6:2">6:2</a> Bunun üzerine Onikiler, bütün öğrencileri bir araya toplayıp şöyle dediler: ‹‹Tanrının sözünü yayma işini bırakıp maddi işlerle uğraşmamız doğru olmaz.</p> 
 <p><a name="an_6:3">6:3</a> Bu nedenle, kardeşler, aranızdan Ruhla ve bilgelikle dolu, yedi saygın kişi seçin. Onları bu iş için görevlendirelim.</p> 
 <p><a name="an_6:4">6:4</a> Biz ise kendimizi duaya ve Tanrı sözünü yaymaya adayalım.››</p> 
 <p><a name="an_6:5">6:5</a> Bu öneri bütün topluluğu hoşnut etti. Böylece, iman ve Kutsal Ruhla dolu biri olan İstefanosun yanısıra Filipus, Prohoros, Nikanor, Timon, Parmenas ve Yahudiliğe dönen Antakyalı Nikolası seçip elçilerin önüne çıkardılar. Elçiler de dua edip ellerini onların üzerine koydular.</p> 
 <p><a name="an_6:7">6:7</a> Böylece Tanrının sözü yayılıyor, Yeruşalimdeki öğrencilerin sayısı arttıkça artıyor, kâhinlerden birçoğu da iman çağrısına uyuyordu.</p> 
 <p><a name="an_6:8">6:8</a> Tanrının lütfuyla ve kudretle dolu olan İstefanos, halk arasında büyük belirtiler ve harikalar yapıyordu.</p> 
 <p><a name="an_6:9">6:9</a> Ne var ki, Azatlılar Havrası diye bilinen havranın bazı üyeleri ve Kireneden, İskenderiyeden, Kilikyadan ve Asya İlinden bazı kişiler İstefanosla çekişmeye başladılar.</p> 
 <p><a name="an_6:10">6:10</a> Ama İstefanosun konuşmasındaki bilgeliğe ve Ruha karşı koyamadılar.</p> 
 <p><a name="an_6:11">6:11</a> Bunun üzerine birkaç kişiyi el altından ayartarak onlara, ‹‹Bu adamın Musaya ve Tanrıya karşı küfür dolu sözler söylediğini duyduk›› dedirttiler.</p> 
 <p><a name="an_6:12">6:12</a> Böylelikle halkı, ileri gelenleri ve din bilginlerini kışkırttılar. Gidip İstefanosu yakaladılar ve Yüksek Kurulun önüne çıkardılar.</p> 
 <p><a name="an_6:13">6:13</a> Getirdikleri yalancı tanıklar, ‹‹Bu adam durmadan bu kutsal yere ve Yasaya karşı konuşuyor›› dediler.</p> 
 <p><a name="an_6:14">6:14</a> ‹‹ ‹Nasıralı İsa burayı yıkacak, Musanın bize emanet ettiği töreleri de değiştirecek› dediğini duyduk.››</p> 
 <p><a name="an_6:15">6:15</a> Kurul'da oturanların hepsi, İstefanos'a baktıklarında yüzünün bir melek yüzüne benzediğini gördüler.</p> 
 <p><a name="an_7:1">7:1</a> Başkâhin, ‹‹Bu iddialar doğru mu?›› diye sordu.</p> 
 <p><a name="an_7:2">7:2</a> İstefanos şöyle karşılık verdi: ‹‹Kardeşler ve babalar, beni dinleyin. Atamız İbrahim daha Mezopotamyadayken, Harrana yerleşmeden önce, yüce Tanrı ona görünüp şöyle dedi: ‹Ülkeni, akrabalarını bırak, sana göstereceğim ülkeye git.›</p> 
 <p><a name="an_7:4">7:4</a> ‹‹Bunun üzerine İbrahim Kildanilerin ülkesini bırakıp Harrana yerleşti. Babasının ölümünden sonra da Tanrı onu oradan alıp şimdi sizin yaşadığınız bu ülkeye getirdi.</p> 
 <p><a name="an_7:5">7:5</a> Burada ona herhangi bir miras, bir karış toprak bile vermemişti. Ama İbrahimin o sırada hiç çocuğu olmadığı halde, Tanrı bu ülkeyi mülk olarak ona ve ondan sonra gelecek torunlarına vereceğini vaat etti.</p> 
 <p><a name="an_7:6">7:6</a> Tanrı şöyle dedi: ‹Senin soyun yabancı bir ülkede, gurbette yaşayacak. Dört yüz yıl köle olarak çalıştırılacak, baskı görecek.</p> 
 <p><a name="an_7:7">7:7</a> Ama ben kölelik edecekleri ulusu cezalandıracağım. Bundan sonra oradan çıkacak ve bana bu yerde tapınacaklar.›</p> 
 <p><a name="an_7:8">7:8</a> Sonra Tanrı onunla, sünnete dayalı antlaşmayı yaptı. Böylelikle İbrahim, İshakın babası oldu ve onu sekiz günlükken sünnet etti. Ve İshak Yakupun, Yakup da on iki büyük atamızın babası oldu.</p> 
 <p><a name="an_7:9">7:9</a> ‹‹Yusufu kıskanan atalarımız, onu köle olarak Mısıra sattılar. Ama Tanrı onunlaydı ve onu bütün sıkıntılarından kurtardı. Ona bilgelik vererek Mısır Firavununun gözüne girmesini sağladı. Firavun da onu Mısır ve bütün saray halkı üzerine yönetici atadı.</p> 
 <p><a name="an_7:11">7:11</a> ‹‹Sonra bütün Mısır ve Kenan ülkesini kıtlık vurdu, büyük sıkıntılar başladı. Atalarımız yiyecek bulamadılar.</p> 
 <p><a name="an_7:12">7:12</a> Mısırda tahıl bulunduğunu duyan Yakup, atalarımızı oraya ilk yolculuklarına gönderdi.</p> 
 <p><a name="an_7:13">7:13</a> Mısıra ikinci gelişlerinde Yusuf kardeşlerine kimliğini açıkladı. Firavun böylece Yusufun ailesini tanımış oldu.</p> 
 <p><a name="an_7:14">7:14</a> Yusuf haber yollayıp babası Yakupu ve bütün akrabalarını, toplam yetmiş beş kişiyi çağırttı.</p> 
 <p><a name="an_7:15">7:15</a> Böylece Yakup Mısıra gitti. Kendisi de atalarımız da orada öldüler.</p> 
 <p><a name="an_7:16">7:16</a> Kemikleri sonra Şekeme getirilerek İbrahimin Şekemde Hamor oğullarından bir miktar gümüş karşılığında satın almış olduğu mezara konuldu.</p> 
 <p><a name="an_7:17">7:17</a> ‹‹Tanrının İbrahime verdiği sözün gerçekleşeceği zaman yaklaştığında, Mısırdaki halkımızın nüfusu bir hayli çoğalmıştı.</p> 
 <p><a name="an_7:18">7:18</a> Sonunda Yusuf hakkında bilgisi olmayan yeni bir kral Mısırda tahta çıktı.</p> 
 <p><a name="an_7:19">7:19</a> Bu adam, halkımıza karşı haince davrandı, atalarımıza kötülük etti. Onları, yeni doğan çocuklarını açıkta bırakıp ölüme terk etmeye zorladı.</p> 
 <p><a name="an_7:20">7:20</a> ‹‹O sırada, son derece güzel bir çocuk olan Musa doğdu. Musa, üç ay babasının evinde beslendikten sonra açıkta bırakıldı. Firavunun kızı onu bulup evlat edindi ve kendi oğlu olarak yetiştirdi.</p> 
 <p><a name="an_7:22">7:22</a> Musa, Mısırlıların bütün bilim dallarında eğitildi. Gerek sözde, gerek eylemde güçlü biri oldu.</p> 
 <p><a name="an_7:23">7:23</a> ‹‹Kırk yaşını doldurunca Musanın yüreğinde öz kardeşleri İsrailoğullarının durumunu yakından görme arzusu doğdu.</p> 
 <p><a name="an_7:24">7:24</a> Onlardan birine haksızlık edildiğini gören Musa, onu savundu. Haksızlığı yapan Mısırlıyı öldürerek ezilenin öcünü aldı.</p> 
 <p><a name="an_7:25">7:25</a> ‹Kardeşlerim Tanrının benim aracılığımla kendilerini kurtaracağını anlarlar› diye düşünüyordu. Ama onlar bunu anlamadılar.</p> 
 <p><a name="an_7:26">7:26</a> Ertesi gün Musa, kavga eden iki İbraniyle karşılaşınca onları barıştırmak istedi. ‹Efendiler› dedi, ‹Siz kardeşsiniz. Niye birbirinize haksızlık ediyorsunuz?›</p> 
 <p><a name="an_7:27">7:27</a> ‹‹Ne var ki, soydaşına haksızlık eden kişi Musayı yana iterek, ‹Kim seni başımıza yönetici ve yargıç atadı?› dedi.</p> 
 <p><a name="an_7:28">7:28</a> ‹Yoksa dün Mısırlıyı öldürdüğün gibi beni de mi öldürmek istiyorsun?›</p> 
 <p><a name="an_7:29">7:29</a> Bu söz üzerine Musa Midyan ülkesine kaçtı. Orada gurbette yaşadı ve iki oğul babası oldu.</p> 
 <p><a name="an_7:30">7:30</a> ‹‹Kırk yıl geçtikten sonra Musaya, Sina Dağının yakınlarındaki çölde, yanan bir çalının alevleri içinde bir melek göründü.</p> 
 <p><a name="an_7:31">7:31</a> Musa gördüklerine şaştı. Daha yakından bakmak için yaklaştığında, Rab ona şöyle seslendi: ‹Senin atalarının Tanrısı, İbrahimin, İshakın ve Yakupun Tanrısı benim.› Korkuyla titreyen Musa bakmaya cesaret edemedi.</p> 
 <p><a name="an_7:33">7:33</a> ‹‹Sonra Rab, ‹Çarıklarını çıkar! Çünkü bastığın yer kutsal topraktır› dedi.</p> 
 <p><a name="an_7:34">7:34</a> ‹Mısırda halkıma yapılan baskıyı yakından gördüm, iniltilerini duydum ve onları kurtarmaya geldim. Şimdi gel, seni Mısıra göndereceğim.›</p> 
 <p><a name="an_7:35">7:35</a> ‹‹Bu Musa, ‹Kim seni yönetici ve yargıç atadı?› diye reddettikleri Musaydı. Tanrı onu, çalıda kendisine görünen meleğin aracılığıyla yönetici ve kurtarıcı olarak gönderdi.</p> 
 <p><a name="an_7:36">7:36</a> Halkı Mısırdan çıkaran, orada, Kızıldenizde ve kırk yıl boyunca çölde belirtiler ve harikalar yapan oydu.</p> 
 <p><a name="an_7:37">7:37</a> İsrailoğullarına, ‹Tanrı size kendi kardeşlerinizin arasından benim gibi bir peygamber çıkaracak› diyen Musa odur.</p> 
 <p><a name="an_7:38">7:38</a> Çöldeki topluluğun arasında yaşamış, Sina Dağında kendisiyle konuşan melekle ve atalarımızla birlikte bulunmuş olan odur. Bize iletmek üzere yaşam dolu sözler aldı.</p> 
 <p><a name="an_7:39">7:39</a> ‹‹Ne var ki, atalarımız onun sözünü dinlemek istemediler. Onu reddettiler, Mısıra dönmeyi özler oldular.</p> 
 <p><a name="an_7:40">7:40</a> Haruna, ‹Bize öncülük edecek ilahlar yap› dediler. ‹Çünkü bizi Mısırdan çıkaran o Musaya ne oldu bilmiyoruz!›</p> 
 <p><a name="an_7:41">7:41</a> Ve o günlerde buzağı biçiminde bir put yapıp ona kurban sundular. Kendi elleriyle yaptıkları bu put için bir şenlik düzenlediler.</p> 
 <p><a name="an_7:42">7:42</a> Bu yüzden Tanrı onlardan yüz çevirip onları göksel cisimlere kulluk etmeye terk etti. Peygamberlerin kitabında yazılmış olduğu gibi:  ‹Ey İsrail halkı,  Çölde kırk yıl boyunca  Bana mı sunular, kurbanlar sundunuz?</p> 
 <p><a name="an_7:43">7:43</a> Siz Molekin çadırını  Ve ilahınız Refanın yıldızını taşıdınız.  Tapınmak için yaptığınız putlardı bunlar.  Bu yüzden sizi Babilin ötesine süreceğim.›</p> 
 <p><a name="an_7:44">7:44</a> ‹‹Çölde atalarımızın Tanıklık Çadırı vardı. Musa bunu, kendisiyle konuşan Tanrının buyurduğu gibi, gördüğü örneğe göre yapmıştı.</p> 
 <p><a name="an_7:45">7:45</a> Tanıklık Çadırını önceki kuşaktan teslim alan atalarımız, Yeşunun önderliğinde öteki ulusların topraklarını ele geçirdikleri zaman, çadırı yanlarında getirdiler. Ulusları atalarımızın önünden kovan, Tanrının kendisiydi. Çadır Davutun zamanına dek kaldı.</p> 
 <p><a name="an_7:46">7:46</a> Tanrının beğenisini kazanmış olan Davut, Yakupun Tanrısı için bir konut yapmaya izin istedi.</p> 
 <p><a name="an_7:47">7:47</a> Oysa Tanrı için bir ev yapan Süleyman oldu.</p> 
 <p><a name="an_7:48">7:48</a> ‹‹Ne var ki, en yüce Olan, elle yapılmış konutlarda oturmaz. Peygamberin belirttiği gibi,  ‹Gök tahtım,  Yeryüzü ayaklarımın taburesidir.  Benim için nasıl bir ev yapacaksınız?  Ya da, neresi dinleneceğim yer?  Bütün bunları yapan elim değil mi? diyor Rab.›</p> 
 <p><a name="an_7:51">7:51</a> ‹‹Ey dik kafalılar, yürekleri ve kulakları sünnet edilmemiş olanlar! Siz tıpkı atalarınıza benziyorsunuz, her zaman Kutsal Ruha karşı direniyorsunuz.</p> 
 <p><a name="an_7:52">7:52</a> Atalarınız peygamberlerin hangisine zulmetmediler ki? Adil Olanın geleceğini önceden bildirenleri de öldürdüler. Melekler aracılığıyla buyrulan Yasayı alıp da buna uymayan sizler, şimdi de Adil Olana ihanet edip Onu katlettiniz!››</p> 
 <p><a name="an_7:54">7:54</a> Kurul üyeleri bu sözleri duyunca öfkeden kudurdular, İstefanosa karşı dişlerini gıcırdattılar.</p> 
 <p><a name="an_7:55">7:55</a> Kutsal Ruhla dolu olan İstefanos ise, gözlerini göğe dikip Tanrının görkemini ve Tanrının sağında duran İsayı gördü.</p> 
 <p><a name="an_7:56">7:56</a> ‹‹Bakın›› dedi, ‹‹Göklerin açıldığını ve İnsanoğlunun Tanrının sağında durmakta olduğunu görüyorum.››</p> 
 <p><a name="an_7:57">7:57</a> Bunun üzerine kulaklarını tıkayıp çığlıklar atarak hep birlikte İstefanosa saldırdılar.</p> 
 <p><a name="an_7:58">7:58</a> Onu kentten dışarı atıp taşa tuttular. İstefanosa karşı tanıklık etmiş olanlar, kaftanlarını Saul adlı bir gencin ayaklarının dibine bıraktılar.</p> 
 <p><a name="an_7:59">7:59</a> İstefanos taş yağmuru altında, ‹‹Rab İsa, ruhumu al!›› diye yakarıyordu.</p> 
 <p><a name="an_7:60">7:60</a> Sonra diz çökerek yüksek sesle şöyle dedi: ‹‹Ya Rab, bu günahı onlara yükleme!›› Bunu söyledikten sonra gözlerini yaşama kapadı.</p> 
 <p><a name="an_8:1">8:1</a> İstefanosun öldürülmesini Saul da onaylamıştı. O gün Yeruşalimdeki kiliseye karşı korkunç bir baskı dönemi başladı. Elçiler hariç bütün imanlılar Yahudiye ve Samiriyenin her yanına dağıldılar.</p> 
 <p><a name="an_8:2">8:2</a> Bazı dindar kişiler, İstefanosu gömdükten sonra onun için büyük yas tuttular.</p> 
 <p><a name="an_8:3">8:3</a> Saul ise inanlılar topluluğunu kırıp geçiriyordu. Ev ev dolaşarak, kadın erkek demeden imanlıları dışarı sürüklüyor, hapse atıyordu.</p> 
 <p><a name="an_8:4">8:4</a> Bunun sonucu dağılan imanlılar, gittikleri her yerde Tanrı sözünü müjdeliyorlardı.</p> 
 <p><a name="an_8:5">8:5</a> Filipus, Samiriye Kentine gidip oradakilere Mesihi tanıtmaya başladı.</p> 
 <p><a name="an_8:6">8:6</a> Filipusu dinleyen ve gerçekleştirdiği belirtileri gören kalabalıklar, hep birlikte onun söylediklerine kulak verdiler.</p> 
 <p><a name="an_8:7">8:7</a> Birçoklarının içinden kötü ruhlar yüksek sesle haykırarak çıktı; birçok felçli ve kötürüm iyileştirildi.</p> 
 <p><a name="an_8:8">8:8</a> Ve o kentte büyük sevinç oldu.</p> 
 <p><a name="an_8:9">8:9</a> Ne var ki, kentte bir süreden beri büyücülük yapan ve Samiriye halkını şaşkına çeviren Simun adlı biri vardı. Simun, büyük adam olduğunu iddia ediyordu.</p> 
 <p><a name="an_8:10">8:10</a> Küçük büyük, herkes onu dikkatle dinler, ‹‹Büyük Güç dedikleri Tanrı gücü işte budur›› derlerdi.</p> 
 <p><a name="an_8:11">8:11</a> Uzun zamandan beri onları büyücülüğüyle şaşkına çevirdiği için onu dikkatle dinlerlerdi.</p> 
 <p><a name="an_8:12">8:12</a> Ama Tanrının Egemenliği ve İsa Mesih adıyla ilgili Müjdeyi duyuran Filipusun söylediklerine inandıkları zaman, erkekler de kadınlar da vaftiz oldular.</p> 
 <p><a name="an_8:13">8:13</a> Simunun kendisi de inanıp vaftiz oldu. Ondan sonra sürekli olarak Filipusun yanında kaldı. Doğaüstü belirtileri ve yapılan büyük mucizeleri görünce şaşkına döndü.</p> 
 <p><a name="an_8:14">8:14</a> Yeruşalimdeki elçiler, Samiriye halkının, Tanrının sözünü benimsediğini duyunca Petrusla Yuhannayı onlara gönderdiler.</p> 
 <p><a name="an_8:15">8:15</a> Petrusla Yuhanna oraya varınca, Samiriyeli imanlıların Kutsal Ruhu almaları için dua ettiler.</p> 
 <p><a name="an_8:16">8:16</a> Çünkü Ruh daha hiçbirinin üzerine inmemişti. Rab İsanın adıyla vaftiz olmuşlardı, o kadar.</p> 
 <p><a name="an_8:17">8:17</a> Petrusla Yuhanna onların üzerine ellerini koyunca, onlar da Kutsal Ruhu aldılar.</p> 
 <p><a name="an_8:18">8:18</a> Elçilerin bu el koyma hareketiyle Kutsal Ruhun verildiğini gören Simun onlara para teklif ederek, ‹‹Bana da bu yetkiyi verin, kimin üzerine ellerimi koysam Kutsal Ruhu alsın›› dedi.</p> 
 <p><a name="an_8:20">8:20</a> Petrus, ‹‹Paran da yok olsun, sen de!›› dedi, ‹‹Çünkü Tanrının armağanını parayla elde edebileceğini sandın.</p> 
 <p><a name="an_8:21">8:21</a> Senin bu işte bir payın, bir hakkın yok. Yüreğin, Tanrının gözünde doğru değildir.</p> 
 <p><a name="an_8:22">8:22</a> Bu kötülüğünden tövbe et ve Rabbe yalvar, yüreğindeki bu düşünce belki bağışlanır.</p> 
 <p><a name="an_8:23">8:23</a> Senin kin dolu, kötülüğe tutsak biri olduğunu görüyorum.››</p> 
 <p><a name="an_8:24">8:24</a> Simun, ‹‹Benim için Rabbe yalvarın da söylediklerinizden hiçbiri başıma gelmesin›› diye karşılık verdi.</p> 
 <p><a name="an_8:25">8:25</a> Petrusla Yuhanna tanıklık edip Rabbin sözünü bildirdikten sonra, Samiriyenin birçok köyünde de Müjdeyi duyura duyura Yeruşalime döndüler.</p> 
 <p><a name="an_8:26">8:26</a> Bu arada Rabbin bir meleği Filipusa şöyle seslendi: ‹‹Kalk, güneye doğru, Yeruşalimden Gazzeye inen yola, çöl yoluna git.››</p> 
 <p><a name="an_8:27">8:27</a> Filipus da kalkıp gitti. Giderken Etiyopyalı bir hadım gördü. Bu adam Etiyopya Kraliçesi Kandakinin vezirlerinden biriydi. Kraliçenin bütün hazinelerinden sorumluydu. Yeruşalime, tapınmaya gelmişti.</p> 
 <p><a name="an_8:28">8:28</a> Geri dönerken arabasında oturmuş, Peygamber Yeşayanın Kitabını okuyordu.</p> 
 <p><a name="an_8:29">8:29</a> Ruh Filipusa, ‹‹Git›› dedi, ‹‹Şu arabaya yetiş.››</p> 
 <p><a name="an_8:30">8:30</a> Filipus koşup arabanın yanına geldi ve hadımın Peygamber Yeşayayı okumakta olduğunu işitti. ‹‹Acaba okuduklarını anlıyor musun?›› diye sordu.</p> 
 <p><a name="an_8:31">8:31</a> Hadım, ‹‹Biri bana yol göstermedikçe nasıl anlayabilirim ki?›› diyerek Filipusun arabaya binip yanına oturmasını rica etti.</p> 
 <p><a name="an_8:32">8:32</a> Kutsal Yazılardan okuduğu bölüm şuydu:  ‹‹Koyun gibi kesime götürüldü;  Kırkıcının önünde kuzu nasıl ses çıkarmazsa,  O da öylece ağzını açmadı.</p> 
 <p><a name="an_8:33">8:33</a> Aşağılandığında adalet Ondan esirgendi.  Onun soyunu kim anacak?  Çünkü yeryüzündeki yaşamına son verildi.››</p> 
 <p><a name="an_8:34">8:34</a> Hadım Filipusa, ‹‹Lütfen açıklar mısın, peygamber kimden söz ediyor, kendisinden mi, bir başkasından mı?›› diye sordu.</p> 
 <p><a name="an_8:35">8:35</a> Bunun üzerine Filipus anlatmaya koyuldu. Kutsal Yazıların bu bölümünden başlayarak ona İsayla ilgili Müjdeyi bildirdi.</p> 
 <p><a name="an_8:36">8:36</a> Yolda giderlerken su bulunan bir yere geldiler. Hadım, ‹‹Bak, burada su var›› dedi. ‹‹Vaftiz olmama ne engel var?››</p> 
 <p><a name="an_8:38">8:38</a> Sonra arabanın durmasını buyurdu. Filipusla hadım birlikte suya girdiler ve Filipus hadımı vaftiz etti.</p> 
 <p><a name="an_8:39">8:39</a> Sudan çıktıkları zaman Rabbin Ruhu Filipusu hemen oradan uzaklaştırdı. Filipusu bir daha görmeyen hadım sevinç içinde yoluna devam etti.</p> 
 <p><a name="an_8:40">8:40</a> Filipus ise kendini Aşdot Kenti'nde buldu. Sezariye'ye varıncaya dek bütün kentleri dolaşarak Müjde'yi duyurdu.</p> 
 <p><a name="an_9:1">9:1</a> Saul ise Rabbin öğrencilerine karşı hâlâ tehdit ve ölüm soluyordu. Başkâhine gitti, Şamdaki havralara verilmek üzere mektuplar yazmasını istedi. Orada İsanın yolunda yürüyen kadın erkek, kimi bulsa tutuklayıp Yeruşalime getirmek niyetindeydi.</p> 
 <p><a name="an_9:3">9:3</a> Yol alıp Şama yaklaştığı sırada, birdenbire gökten gelen bir ışık çevresini aydınlattı.</p> 
 <p><a name="an_9:4">9:4</a> Yere yıkılan Saul, bir sesin kendisine, ‹‹Saul, Saul, neden bana zulmediyorsun?›› dediğini işitti.</p> 
 <p><a name="an_9:5">9:5</a> Saul, ‹‹Ey Efendim, sen kimsin?›› dedi. ‹‹Ben senin zulmettiğin İsayım›› diye yanıt geldi.</p> 
 <p><a name="an_9:6">9:6</a> ‹‹Haydi kalk ve kente gir, ne yapman gerektiği sana bildirilecek.››</p> 
 <p><a name="an_9:7">9:7</a> Saulla birlikte yolculuk eden adamların dilleri tutuldu, oldukları yerde kalakaldılar. Sesi duydularsa da, kimseyi göremediler.</p> 
 <p><a name="an_9:8">9:8</a> Saul yerden kalktı, ama gözlerini açtığında hiçbir şey göremiyordu. Sonra kendisini elinden tutup Şama götürdüler.</p> 
 <p><a name="an_9:9">9:9</a> Üç gün boyunca gözleri görmeyen Saul hiçbir şey yiyip içmedi.</p> 
 <p><a name="an_9:10">9:10</a> Şamda Hananya adında bir İsa öğrencisi vardı. Bir görümde Rab ona, ‹‹Hananya!›› diye seslendi. ‹‹Buradayım, ya Rab›› dedi Hananya.</p> 
 <p><a name="an_9:11">9:11</a> Rab ona, ‹‹Kalk›› dedi, ‹‹Doğru Sokak denilen sokağa git ve Yahudanın evinde Saul adında Tarsuslu birini sor. Şu anda orada dua ediyor.</p> 
 <p><a name="an_9:12">9:12</a> Görümünde yanına Hananya adlı birinin geldiğini ve gözlerini açmak için ellerini kendisinin üzerine koyduğunu görmüştür.››</p> 
 <p><a name="an_9:13">9:13</a> Hananya şöyle karşılık verdi: ‹‹Ya Rab, birçoklarının bu adam hakkında neler anlattıklarını duydum. Yeruşalimde senin kutsallarına nice kötülük yapmış!</p> 
 <p><a name="an_9:14">9:14</a> Burada da senin adını anan herkesi tutuklamak için başkâhinlerden yetki almıştır.››</p> 
 <p><a name="an_9:15">9:15</a> Rab ona, ‹‹Git!›› dedi. ‹‹Bu adam, benim adımı öteki uluslara, krallara ve İsrailoğullarına duyurmak üzere seçilmiş bir aracımdır.</p> 
 <p><a name="an_9:16">9:16</a> Benim adım uğruna ne kadar sıkıntı çekmesi gerekeceğini ona göstereceğim.››</p> 
 <p><a name="an_9:17">9:17</a> Bunun üzerine Hananya gitti, eve girdi ve ellerini Saulun üzerine koydu. ‹‹Saul kardeş›› dedi, ‹‹Sen buraya gelirken yolda sana görünen Rab, yani İsa, gözlerin açılsın ve Kutsal Ruhla dolasın diye beni yolladı.››</p> 
 <p><a name="an_9:18">9:18</a> O anda Saulun gözlerinden balık pulunu andıran şeyler düştü. Saul yeniden görmeye başladı. Kalkıp vaftiz oldu.</p> 
 <p><a name="an_9:19">9:19</a> Sonra yemek yiyip kuvvet buldu. Saul birkaç gün Şamdaki öğrencilerin yanında kaldı.</p> 
 <p><a name="an_9:20">9:20</a> Havralarda İsanın Tanrının Oğlu olduğunu hemen duyurmaya başladı.</p> 
 <p><a name="an_9:21">9:21</a> Onu duyanların hepsi şaşkına döndü. ‹‹Yeruşalimde bu adı ananları kırıp geçiren adam bu değil mi? Buraya da, öylelerini tutuklayıp başkâhinlere götürmek amacıyla gelmedi mi?›› diyorlardı.</p> 
 <p><a name="an_9:22">9:22</a> Saul ise günden güne güçleniyordu. İsanın Mesih olduğuna dair kanıtlar göstererek Şamda yaşayan Yahudileri şaşkına çeviriyordu.</p> 
 <p><a name="an_9:23">9:23</a> Aradan günler geçti. Yahudiler Saulu öldürmek için bir düzen kurdular.</p> 
 <p><a name="an_9:24">9:24</a> Ne var ki, kurdukları düzenle ilgili haber Saula ulaştı. Yahudiler onu öldürmek için gece gündüz kentin kapılarını gözlüyorlardı.</p> 
 <p><a name="an_9:25">9:25</a> Ama Saulun öğrencileri geceleyin kendisini aldılar, kentin surlarından sarkıttıkları bir küfe içinde aşağı indirdiler.</p> 
 <p><a name="an_9:26">9:26</a> Saul Yeruşalime varınca oradaki öğrencilere katılmaya çalıştı. Ama hepsi ondan korkuyor, İsanın öğrencisi olduğuna inanamıyorlardı.</p> 
 <p><a name="an_9:27">9:27</a> O zaman Barnaba onu alıp elçilere götürdü. Onlara, Saulun Şam yolunda Rabbi nasıl gördüğünü, Rabbin de onunla konuştuğunu, Şamda ise onun İsa adını nasıl korkusuzca duyurduğunu anlattı.</p> 
 <p><a name="an_9:28">9:28</a> Böylelikle Saul, Yeruşalimde girip çıktıkları her yerde öğrencilerle birlikte bulunarak Rabbin adını korkusuzca duyurmaya başladı.</p> 
 <p><a name="an_9:29">9:29</a> Dili Grekçe olan Yahudilerle konuşup tartışıyordu. Ama onlar onu öldürmeyi tasarlıyorlardı.</p> 
 <p><a name="an_9:30">9:30</a> Kardeşler bunu öğrenince onu Sezariyeye götürüp oradan Tarsusa yolladılar.</p> 
 <p><a name="an_9:31">9:31</a> Bütün Yahudiye, Celile ve Samiriyedeki inanlılar topluluğu esenliğe kavuştu. Gelişen ve Rab korkusu içinde yaşayan topluluk Kutsal Ruhun yardımıyla sayıca büyüyordu.</p> 
 <p><a name="an_9:32">9:32</a> Bu arada her tarafı dolaşan Petrus, Liddada yaşayan kutsallara da uğradı.</p> 
 <p><a name="an_9:33">9:33</a> Orada Eneas adında birine rastladı. Eneas felçliydi. Sekiz yıldan beri yatalaktı.</p> 
 <p><a name="an_9:34">9:34</a> Petrus ona, ‹‹Eneas, İsa Mesih seni iyileştiriyor›› dedi. ‹‹Kalk, yatağını topla.›› Eneas hemen ayağa kalktı.</p> 
 <p><a name="an_9:35">9:35</a> Lidda ve Şaronda yaşayan herkes onu gördü ve Rabbe döndü.</p> 
 <p><a name="an_9:36">9:36</a> Yafada, İsa öğrencisi olan Tabita adında bir kadın vardı. Tabita, ceylan anlamına gelir. Bu kadın her zaman iyilik yapıp yoksullara yardım ederdi.</p> 
 <p><a name="an_9:37">9:37</a> O günlerde hastalanıp öldü. Ölüsünü yıkayıp üst kattaki odaya koydular.</p> 
 <p><a name="an_9:38">9:38</a> Lidda Yafaya yakın olduğundan, Petrusun Liddada bulunduğunu duyan öğrenciler ona iki kişi yollayıp, ‹‹Vakit kaybetmeden yanımıza gel›› diye yalvardılar.</p> 
 <p><a name="an_9:39">9:39</a> Petrus kalkıp onlarla birlikte gitti. Eve varınca onu üst kattaki odaya çıkardılar. Bütün dul kadınlar ağlayarak Petrusun çevresinde toplandılar. Ona, Ceylanın kendileriyle birlikteyken diktiği entarilerle üstlükleri gösterdiler.</p> 
 <p><a name="an_9:40">9:40</a> Petrus, herkesi dışarı çıkarttı, diz çöküp dua etti. Sonra ölüye doğru dönerek, ‹‹Tabita, kalk›› dedi. Kadın gözlerini açtı, Petrusu görünce doğrulup oturdu.</p> 
 <p><a name="an_9:41">9:41</a> Petrus elini uzatarak onu ayağa kaldırdı. Sonra kutsallarla dul kadınları çağırdı, Ceylanı diri olarak onlara teslim etti.</p> 
 <p><a name="an_9:42">9:42</a> Bu olayın haberi bütün Yafaya yayıldı ve birçokları Rabbe inandı.</p> 
 <p><a name="an_9:43">9:43</a> Petrus uzunca bir süre Yafa'da, Simun adında bir dericinin evinde kaldı.</p> 
 <p><a name="an_10:1">10:1</a> Sezariyede Kornelius adında bir adam vardı. ‹‹İtalyan›› taburunda yüzbaşıydı.</p> 
 <p><a name="an_10:2">10:2</a> Dindar bir adamdı. Hem kendisi hem de bütün ev halkı Tanrıdan korkardı. Halka çok yardımda bulunur, Tanrıya sürekli dua ederdi.</p> 
 <p><a name="an_10:3">10:3</a> Bir gün saat üç sularında, bir görümde Tanrının bir meleğinin kendisine geldiğini açıkça gördü. Melek ona, ‹‹Kornelius›› diye seslendi.</p> 
 <p><a name="an_10:4">10:4</a> Kornelius korku içinde gözlerini ona dikti, ‹‹Ne var, efendim?›› dedi. Melek ona şöyle dedi: ‹‹Duaların ve sadakaların anılmak üzere Tanrı katına ulaştı.</p> 
 <p><a name="an_10:5">10:5</a> Şimdi Yafaya adam yolla, Petrus olarak da tanınan Simunu çağırt.</p> 
 <p><a name="an_10:6">10:6</a> Petrus, evi deniz kıyısında bulunan Simun adlı bir dericinin yanında kalıyor.››</p> 
 <p><a name="an_10:7">10:7</a> Kendisiyle konuşan melek uzaklaştıktan sonra Kornelius, iki uşağıyla özel yardımcılarından dindar bir askeri çağırdı.</p> 
 <p><a name="an_10:8">10:8</a> Kendilerine her şeyi anlattıktan sonra onları Yafaya gönderdi.</p> 
 <p><a name="an_10:9">10:9</a> Ertesi gün onlar yol alıp kente yaklaşırlarken, saat on iki sularında Petrus dua etmek için dama çıktı.</p> 
 <p><a name="an_10:10">10:10</a> Acıkınca da yemek istedi. Yemek hazırlanırken Petrus kendinden geçti.</p> 
 <p><a name="an_10:11">10:11</a> Göğün açıldığını ve büyük bir çarşafı andıran bir nesnenin dört köşesinden sarkıtılarak yeryüzüne indirildiğini gördü.</p> 
 <p><a name="an_10:12">10:12</a> Çarşafın içinde, yeryüzünde yaşayan her türden dört ayaklı hayvanlar, sürüngenler ve kuşlar vardı.</p> 
 <p><a name="an_10:13">10:13</a> Bir ses ona, ‹‹Kalk Petrus, kes ve ye!›› dedi.</p> 
 <p><a name="an_10:14">10:14</a> ‹‹Asla olmaz, ya Rab!›› dedi Petrus. ‹‹Hiçbir zaman bayağı ya da murdar herhangi bir şey yemedim.››</p> 
 <p><a name="an_10:15">10:15</a> Ses tekrar, ikinci kez duyuldu; Petrusa, ‹‹Tanrının temiz kıldıklarına sen bayağı deme›› dedi.</p> 
 <p><a name="an_10:16">10:16</a> Bu, üç kez tekrarlandı. Sonra çarşafı andıran nesne hemen göğe alındı.</p> 
 <p><a name="an_10:17">10:17</a> Petrus şaşkınlık içindeydi. Gördüğü görümün ne anlama gelebileceğini düşünürken, Korneliusun gönderdiği adamlar sora sora Simunun evinin kapısına kadar geldiler.</p> 
 <p><a name="an_10:18">10:18</a> Evdekilere seslenerek, ‹‹Petrus diye tanınan Simun burada mı kalıyor?›› diye sordular.</p> 
 <p><a name="an_10:19">10:19</a> Petrus hâlâ görümün anlamını düşünürken Ruh ona, ‹‹Bak, üç kişi seni arıyor›› dedi.</p> 
 <p><a name="an_10:20">10:20</a> ‹‹Haydi kalk, aşağı in. Hiç çekinmeden onlarla git. Çünkü onları ben gönderdim.››</p> 
 <p><a name="an_10:21">10:21</a> Petrus aşağı inip adamlara, ‹‹Aradığınız kişi benim›› dedi. ‹‹Gelişinizin sebebi ne acaba?››</p> 
 <p><a name="an_10:22">10:22</a> ‹‹Doğru ve Tanrıdan korkan, bütün Yahudi ulusunca iyiliğiyle tanınan, Kornelius adında bir yüzbaşı var›› dediler. ‹‹Kutsal bir melek ona, seni evine çağırtıp senin söyleyeceklerini dinlemesini buyurdu.››</p> 
 <p><a name="an_10:23">10:23</a> Bunun üzerine Petrus onları içeri alıp konuk etti. Ertesi gün Petrus kalktı, onlarla birlikte yola çıktı. Yafadaki kardeşlerden bazıları da ona katıldı.</p> 
 <p><a name="an_10:24">10:24</a> İkinci gün Sezariyeye vardılar. Bu arada Kornelius, akraba ve yakın dostlarını toplamış onları bekliyordu.</p> 
 <p><a name="an_10:25">10:25</a> Eve giren Petrusu karşıladı, tapınırcasına ayaklarına kapandı.</p> 
 <p><a name="an_10:26">10:26</a> Petrus ise onu ayağa kaldırarak, ‹‹Kalk, ben de insanım›› dedi.</p> 
 <p><a name="an_10:27">10:27</a> Petrus Korneliusla konuşa konuşa içeri girdiğinde birçok insanın toplanmış olduğunu gördü.</p> 
 <p><a name="an_10:28">10:28</a> Onlara şöyle dedi: ‹‹Bir Yahudinin başka ulustan biriyle ilişki kurmasının, onu ziyaret etmesinin töremize aykırı olduğunu bilirsiniz. Oysa Tanrı bana, hiç kimseye bayağı ya da murdar dememem gerektiğini gösterdi.</p> 
 <p><a name="an_10:29">10:29</a> Bu nedenle, çağrıldığım zaman hiç itiraz etmeden geldim. Şimdi, beni ne amaçla çağırttığınızı sorabilir miyim?››</p> 
 <p><a name="an_10:30">10:30</a> Kornelius, ‹‹Üç gün önce bu sıralarda, saat üçte evimde dua ediyordum›› dedi. ‹‹Birdenbire, parlak giysili bir adam önüme çıkıverdi.</p> 
 <p><a name="an_10:31">10:31</a> ‹Kornelius› dedi, ‹Tanrı senin duanı işitti, verdiğin sadakaları andı.</p> 
 <p><a name="an_10:32">10:32</a> Yafaya adam yolla, Petrus diye tanınan Simunu çağırt. O, deniz kıyısında oturan derici Simunun evinde kalıyor.›</p> 
 <p><a name="an_10:33">10:33</a> Bunun üzerine sana hemen adam yolladım. Sen de lütfedip geldin. İşte şimdi biz hepimiz, Rabbin sana buyurduğu her şeyi dinlemek üzere Tanrının önünde toplanmış bulunuyoruz.››</p> 
 <p><a name="an_10:34">10:34</a> O zaman Petrus söz alıp şöyle dedi: ‹‹Tanrının insanlar arasında ayrım yapmadığını, ama kendisinden korkan ve doğru olanı yapan kişiyi, ulusuna bakmaksızın kabul ettiğini gerçekten anlıyorum.</p> 
 <p><a name="an_10:36">10:36</a> Tanrının, herkesin Rabbi olan İsa Mesih aracılığıyla esenliği müjdeleyerek İsrailoğullarına ilettiği bildiriden haberiniz vardır.</p> 
 <p><a name="an_10:37">10:37</a> Yahyanın vaftiz çağrısından sonra Celileden başlayarak bütün Yahudiyede meydana gelen olayları, Tanrının, Nasıralı İsayı nasıl Kutsal Ruhla ve kudretle meshettiğini biliyorsunuz. İsa her yanı dolaşarak iyilik yapıyor, İblisin baskısı altında olanların hepsini iyileştiriyordu. Çünkü Tanrı Onunla birlikteydi.</p> 
 <p><a name="an_10:39">10:39</a> ‹‹Biz İsanın, Yahudilerin ülkesinde ve Yeruşalimde yaptıklarının hepsine tanık olduk. Onu çarmıha gerip öldürdüler.</p> 
 <p><a name="an_10:40">10:40</a> Ama Tanrı Onu üçüncü gün diriltti ve açıkça görünmesini sağladı.</p> 
 <p><a name="an_10:41">10:41</a> İsa halkın tümüne değil de, Tanrının önceden seçtiği tanıklara -ölümden dirilmesinden sonra kendisiyle birlikte yiyip içen bizlere- göründü.</p> 
 <p><a name="an_10:42">10:42</a> Tanrı tarafından ölülerle dirilerin Yargıcı olarak atanan kişinin kendisi olduğunu halka duyurmamızı, buna tanıklık etmemizi buyurdu.</p> 
 <p><a name="an_10:43">10:43</a> Peygamberlerin hepsi Onunla ilgili tanıklıkta bulunuyorlar. Şöyle ki, Ona inanan herkesin günahları Onun adıyla bağışlanır.››</p> 
 <p><a name="an_10:44">10:44</a> Petrus daha bu sözleri söylerken Kutsal Ruh, konuşmayı dinleyen herkesin üzerine indi.</p> 
 <p><a name="an_10:45">10:45</a> Petrusla birlikte gelen Yahudi imanlılar, Kutsal Ruh armağanının öteki uluslardan olanların da üzerine dökülmesini şaşkınlıkla karşıladılar.</p> 
 <p><a name="an_10:46">10:46</a> Çünkü onların, bilmedikleri dillerle konuşup Tanrıyı yücelttiklerini duyuyorlardı. O zaman Petrus, ‹‹Bunlar, tıpkı bizim gibi Kutsal Ruhu almışlar. Suyla vaftiz olmalarına kim engel olabilir?›› dedi.</p> 
 <p><a name="an_10:48">10:48</a> Böylelikle onların İsa Mesih adıyla vaftiz olmalarını buyurdu. Sonra onlar Petrus'a, birkaç gün yanlarında kalması için ricada bulundular.</p> 
 <p><a name="an_11:1">11:1</a> Elçilerle bütün Yahudiyedeki kardeşler, öteki ulusların da Tanrının sözünü kabul ettiklerini duydular.</p> 
 <p><a name="an_11:2">11:2</a> Ama Petrus Yeruşalime gittiği zaman sünnet yanlıları onu eleştirdiler.</p> 
 <p><a name="an_11:3">11:3</a> ‹‹Sünnetsiz kişilerin evine gidip yemek yemişsin!›› dediler.</p> 
 <p><a name="an_11:4">11:4</a> Petrus baştan başlayarak olanları tek tek onlara anlattı.</p> 
 <p><a name="an_11:5">11:5</a> ‹‹Ben Yafa Kentinde dua ediyordum›› dedi. ‹‹Kendimden geçerek bir görüm gördüm. Büyük bir çarşafı andıran bir nesnenin dört köşesinden sarkıtıldığını, bunun gökten inip benim bulunduğum yere kadar geldiğini gördüm.</p> 
 <p><a name="an_11:6">11:6</a> Gözlerimi çarşafa dikip dikkatle baktım. Çarşafın içinde, yeryüzünde yaşayan dört ayaklılar, yabanıl hayvanlar, sürüngenler ve kuşlar gördüm.</p> 
 <p><a name="an_11:7">11:7</a> Sonra bir sesin bana, ‹Kalk, Petrus, kes ve ye!› dediğini işittim.</p> 
 <p><a name="an_11:8">11:8</a> ‹‹ ‹Asla olmaz, ya Rab!› dedim. ‹Ağzıma hiçbir zaman bayağı ya da murdar bir şey girmedi.›</p> 
 <p><a name="an_11:9">11:9</a> ‹‹Ses ikinci kez gökten geldi: ‹Tanrının temiz kıldıklarına sen bayağı deme› dedi.</p> 
 <p><a name="an_11:10">11:10</a> Bu, üç kez tekrarlandı; sonra her şey yeniden göğe alındı.</p> 
 <p><a name="an_11:11">11:11</a> ‹‹Tam o sırada Sezariyeden bana gönderilen üç kişi, bulunduğumuz evin önünde durdular.</p> 
 <p><a name="an_11:12">11:12</a> Ruh bana, ayrım gözetmeden onlarla birlikte gitmemi söyledi. Bu altı kardeş de benimle geldiler, varıp adamın evine girdik.</p> 
 <p><a name="an_11:13">11:13</a> Adam bize, evinde beliren meleği nasıl gördüğünü anlattı. Melek ona şöyle demiş: ‹Yafaya adam yolla, Petrus diye tanınan Simunu çağırt.</p> 
 <p><a name="an_11:14">11:14</a> O sana, senin ve bütün ev halkının kurtuluş bulacağı sözler söyleyecek.›</p> 
 <p><a name="an_11:15">11:15</a> ‹‹Ben konuşmaya başlayınca Kutsal Ruh, başlangıçta bizim üzerimize indiği gibi, onların da üzerine indi.</p> 
 <p><a name="an_11:16">11:16</a> O zaman Rabbin söylediği şu sözü anımsadım: ‹Yahya suyla vaftiz etti, sizler ise Kutsal Ruhla vaftiz edileceksiniz.›</p> 
 <p><a name="an_11:17">11:17</a> Böylelikle Tanrı, Rab İsa Mesihe inanmış olan bizlere verdiği armağanın aynısını onlara verdiyse, ben kimim ki Tanrıya karşı koyayım?››</p> 
 <p><a name="an_11:18">11:18</a> Bunları dinledikten sonra yatıştılar. Tanrıyı yücelterek şöyle dediler: ‹‹Demek ki Tanrı, tövbe etme ve yaşama kavuşma fırsatını öteki uluslara da vermiştir.››</p> 
 <p><a name="an_11:19">11:19</a> İstefanosun öldürülmesiyle başlayan baskı sonucu dağılan imanlılar, Fenike, Kıbrıs ve Antakyaya kadar gittiler. Tanrı sözünü sadece Yahudilere duyuruyorlardı.</p> 
 <p><a name="an_11:20">11:20</a> Ama içlerinden Kıbrıslı ve Kireneli olan bazı adamlar Antakyaya gidip Greklerle de konuşmaya başladılar. Onlara Rab İsayla ilgili Müjdeyi bildirdiler.</p> 
 <p><a name="an_11:21">11:21</a> Onların arasında etkin olan Rabbin gücü sayesinde çok sayıda kişi inanıp Rabbe döndü.</p> 
 <p><a name="an_11:22">11:22</a> Olup bitenlerin haberi, Yeruşalimdeki kiliseye ulaştı. Bunun üzerine imanlılar Barnabayı Antakyaya gönderdiler.</p> 
 <p><a name="an_11:23">11:23</a> Kutsal Ruhla ve imanla dolu, iyi bir adam olan Barnaba, Antakyaya varıp Tanrı lütfunun meyvelerini görünce sevindi. Herkesi, candan ve yürekten Rabbe bağlı kalmaya özendirdi. Sonuç olarak Rabbe daha birçok kişi kazanıldı.</p> 
 <p><a name="an_11:25">11:25</a> Sonra Barnaba, Saulu aramak için Tarsusa gitti. Onu bulunca da Antakyaya getirdi. Böylece Barnabayla Saul bir yıl boyunca oradaki inanlılar topluluğuyla bir araya gelerek büyük bir kitleyi eğittiler. Öğrencilere ilk kez Antakyada Mesihçiler adı verildi.</p> 
 <p><a name="an_11:27">11:27</a> O günlerde Yeruşalimden Antakyaya bazı peygamberler geldi.</p> 
 <p><a name="an_11:28">11:28</a> Bunlardan Hagavos adlı biri ortaya çıkıp bütün dünyada şiddetli bir kıtlık olacağını Ruh aracılığıyla bildirdi. Bu kıtlık, Klavdiusun imparatorluğu sırasında oldu.</p> 
 <p><a name="an_11:29">11:29</a> Öğrenciler, her biri kendi gücü oranında, Yahudiyede yaşayan kardeşlere gönderilmek üzere yardım toplamayı kararlaştırdılar.</p> 
 <p><a name="an_11:30">11:30</a> Bu kararı yerine getirip bağışlarını Barnaba ve Saul'un eliyle kilisenin ihtiyarlarına gönderdiler.</p> 
 <p><a name="an_12:1">12:1</a> O sırada kral Hirodes, kiliseden bazı kişilere eziyet etmeye başladı.</p> 
 <p><a name="an_12:2">12:2</a> Yuhannanın kardeşi Yakupu kılıçla öldürttü.</p> 
 <p><a name="an_12:3">12:3</a> Yahudilerin bundan memnun kaldığını görünce ardından Petrusu da yakalattı. Bunu, Mayasız Ekmek Bayramı sırasında yaptı.</p> 
 <p><a name="an_12:4">12:4</a> Petrusu tutuklatıp hapse attırdı ve dörder kişilik dört takım askerin gözetimine teslim etti. Fısıh Bayramından sonra onu halkın önünde yargılamak niyetindeydi.</p> 
 <p><a name="an_12:5">12:5</a> Bu nedenle Petrus hapiste tutuldu. Ama inanlılar topluluğu onun için Tanrıya hararetle dua ediyordu.</p> 
 <p><a name="an_12:6">12:6</a> Petrus, Hirodesin kendisini yargılayacağı günden önceki gece, çift zincirle bağlı olarak iki askerin arasında uyuyordu. Kapıda duran nöbetçiler de zindanın güvenliğini sağlıyordu.</p> 
 <p><a name="an_12:7">12:7</a> Birdenbire Rabbin bir meleği göründü ve hücrede bir ışık parladı. Melek, Petrusun böğrüne dokunup onu uyandırdı. ‹‹Çabuk, kalk!›› dedi. O anda zincirler Petrusun bileklerinden düştü.</p> 
 <p><a name="an_12:8">12:8</a> Melek ona, ‹‹Kuşağını bağla, çarıklarını giy›› dedi. Petrus da söyleneni yaptı. ‹‹Abanı giy, beni izle›› dedi melek.</p> 
 <p><a name="an_12:9">12:9</a> Petrus onu izleyerek dışarı çıktı. Ama meleğin yaptığının gerçek olduğunu anlamıyor, bir görüm gördüğünü sanıyordu.</p> 
 <p><a name="an_12:10">12:10</a> Birinci ve ikinci nöbetçiyi geçerek kente açılan demir kapıya geldiler. Kapı, önlerinde kendiliğinden açıldı. Dışarı çıkıp bir sokak boyunca yürüdüler, sonra melek ansızın Petrusun yanından ayrıldı.</p> 
 <p><a name="an_12:11">12:11</a> O zaman kendine gelen Petrus, ‹‹Rabbin bana meleğini gönderdiğini şimdi gerçekten anlıyorum›› dedi. ‹‹O beni Hirodesin elinden ve Yahudi halkının uğrayacağımı umduğu bütün belalardan kurtardı.››</p> 
 <p><a name="an_12:12">12:12</a> Petrus olanların farkına varınca Markos diye tanınan Yuhannanın annesi Meryemin evine gitti. Orada birçok kişi toplanmış dua ediyordu.</p> 
 <p><a name="an_12:13">12:13</a> Petrusun dış kapıyı çalması üzerine Roda adlı bir hizmetçi kız kapıya bakmaya gitti.</p> 
 <p><a name="an_12:14">12:14</a> Petrusun sesini tanıyan kız, sevincinden kapıyı açmadan tekrar içeri koşarak, ‹‹Petrus kapıda duruyor!›› diye haber verdi.</p> 
 <p><a name="an_12:15">12:15</a> ‹‹Çıldırmışsın sen!›› dediler ona. Ama kız üsteleyince, ‹‹Onun meleği olmalı›› dediler.</p> 
 <p><a name="an_12:16">12:16</a> Petrus ise kapıyı çalmaya devam etti. Kapıyı açıp onu görünce şaşıp kaldılar.</p> 
 <p><a name="an_12:17">12:17</a> Petrus, eliyle susmalarını işaret ederek Rabbin onu zindandan nasıl çıkardığını anlattı. Sonra, ‹‹Bu haberleri Yakupla öbür kardeşlere iletin›› diyerek oradan ayrılıp başka bir yere gitti.</p> 
 <p><a name="an_12:18">12:18</a> Askerler sabahleyin büyük bir telaşa kapıldılar. Birbirlerine, ‹‹Petrusa ne oldu?›› diye sordular.</p> 
 <p><a name="an_12:19">12:19</a> Hirodes onu arattı, bulamayınca da nöbetçileri sorguya çekti ve idam edilmeleri için buyruk verdi. Bundan sonra Hirodes, Yahudiyeden Sezariyeye gidip bir süre orada kaldı.</p> 
 <p><a name="an_12:20">12:20</a> Bu arada Sur ve Sayda halklarına ateş püskürüyordu. Bunlar birleşip kendisiyle görüşmeye geldiler. Önce kralın başdanışmanı Vlastusu kendi taraflarına çekerek barış isteğinde bulundular. Çünkü kendi ülkelerinin gereksindiği yiyecekler kralın ülkesinden sağlanıyordu.</p> 
 <p><a name="an_12:21">12:21</a> Belirlenen günde krallık giysilerini giyen Hirodes tahtına oturarak halka bir konuşma yaptı.</p> 
 <p><a name="an_12:22">12:22</a> Halk, ‹‹Bu bir insanın sesi değil, bir ilahın sesidir!›› diye bağırıyordu.</p> 
 <p><a name="an_12:23">12:23</a> O anda Rabbin bir meleği Hirodesi vurdu. Çünkü Tanrıya ait olan yüceliği kendine mal etmişti. İçi kurtlarca kemirilerek can verdi.</p> 
 <p><a name="an_12:24">12:24</a> Tanrının sözü ise yayılıyor, etkisini artırıyordu.</p> 
 <p><a name="an_12:25">12:25</a> Görevlerini tamamlayan Barnaba'yla Saul, Markos diye tanınan Yuhanna'yı yanlarına alarak Yeruşalim'den döndüler.</p> 
 <p><a name="an_13:1">13:1</a> Antakyadaki kilisede peygamberler ve öğretmenler vardı: Barnaba, Niger denilen Şimon, Kireneli Lukius, bölge kralı Hirodesle birlikte büyümüş olan Menahem ve Saul.</p> 
 <p><a name="an_13:2">13:2</a> Bunlar Rabbe tapınıp oruç tutarlarken Kutsal Ruh kendilerine şöyle dedi: ‹‹Barnabayla Saulu, kendilerini çağırmış olduğum görev için bana ayırın.››</p> 
 <p><a name="an_13:3">13:3</a> Böylece oruç tutup dua ettikten sonra, Barnabayla Saulun üzerine ellerini koyup onları yolcu ettiler.</p> 
 <p><a name="an_13:4">13:4</a> Kutsal Ruhun buyruğuyla yola çıkan Barnabayla Saul, Selefkiyeye gittiler, oradan da gemiyle Kıbrısa geçtiler.</p> 
 <p><a name="an_13:5">13:5</a> Salamise varınca Yahudilerin havralarında Tanrının sözünü duyurmaya başladılar. Yuhannayı da yardımcı olarak yanlarına almışlardı.</p> 
 <p><a name="an_13:6">13:6</a> Adayı baştan başa geçerek Bafa geldiler. Orada büyücü ve sahte peygamber Baryeşu adında bir Yahudiyle karşılaştılar.</p> 
 <p><a name="an_13:7">13:7</a> Baryeşu, Vali Sergius Pavlusa yakın biriydi. Akıllı bir kişi olan vali, Barnabayla Saulu çağırtıp Tanrının sözünü dinlemek istedi. Ne var ki Baryeşu -büyücü anlamına gelen öbür adıyla Elimas- onlara karşı koyarak valiyi iman etmekten caydırmaya çalıştı.</p> 
 <p><a name="an_13:9">13:9</a> Ama Kutsal Ruhla dolan Saul, yani Pavlus, gözlerini Elimasa dikerek, ‹‹Ey İblisin oğlu!›› dedi. ‹‹Yüreğin her türlü hile ve sahtekârlıkla dolu; doğru olan her şeyin düşmanısın. Rabbin düz yollarını çarpıtmaktan vazgeçmeyecek misin?</p> 
 <p><a name="an_13:11">13:11</a> İşte şimdi Rabbin eli sana karşı kalktı. Kör olacaksın, bir süre gün ışığını göremeyeceksin.›› O anda adamın üzerine bir sis, bir karanlık çöktü. Dört dönerek, elinden tutup kendisine yol gösterecek birilerini aramaya başladı.</p> 
 <p><a name="an_13:12">13:12</a> Olanları gören vali, Rable ilgili öğretiyi hayranlıkla karşıladı ve iman etti.</p> 
 <p><a name="an_13:13">13:13</a> Pavlusla beraberindekiler Baftan denize açılıp Pamfilya bölgesinin Perge Kentine gittiler. Yuhanna ise onları bırakıp Yeruşalime döndü.</p> 
 <p><a name="an_13:14">13:14</a> Onlar Pergeden yollarına devam ederek Pisidya sınırındaki Antakyaya geçtiler. Şabat Günü havraya girip oturdular.</p> 
 <p><a name="an_13:15">13:15</a> Kutsal Yasa ve peygamberlerin yazıları okunduktan sonra, havranın yöneticileri onlara, ‹‹Kardeşler, halka verecek bir öğüdünüz varsa buyurun, konuşun›› diye haber yolladılar.</p> 
 <p><a name="an_13:16">13:16</a> Pavlus ayağa kalktı, eliyle bir işaret yaparak, ‹‹Ey İsrailliler ve Tanrıdan korkan yabancılar, dinleyin›› dedi.</p> 
 <p><a name="an_13:17">13:17</a> ‹‹Bu halkın, yani İsrailin Tanrısı, bizim atalarımızı seçti ve Mısırda gurbette yaşadıkları süre içinde onları büyük bir ulus yaptı. Sonra güçlü eliyle onları oradan çıkardı, çölde yaklaşık kırk yıl onlara katlandı.</p> 
 <p><a name="an_13:19">13:19</a> Kenan ülkesinde yenilgiye uğrattığı yedi ulusun topraklarını İsrail halkına miras olarak verdi. Bütün bunlar aşağı yukarı dört yüz elli yıl sürdü. ‹‹Sonra Tanrı, Peygamber Samuelin zamanına kadar onlar için hakimler yetiştirdi.</p> 
 <p><a name="an_13:21">13:21</a> Halk bir kral isteyince, Tanrı onlar için Benyamin oymağından Kiş oğlu Saulu yetiştirdi. Saul kırk yıl krallık yaptı.</p> 
 <p><a name="an_13:22">13:22</a> Tanrı, onu tahttan indirdikten sonra onlara kral olarak Davutu başa geçirdi. Onunla ilgili şu tanıklıkta bulundu: ‹İşay oğlu Davutu gönlüme uygun bir adam olarak gördüm, o her istediğimi yapar.›</p> 
 <p><a name="an_13:23">13:23</a> Tanrı, verdiği sözü tutarak bu adamın soyundan İsraile bir Kurtarıcı, İsayı gönderdi.</p> 
 <p><a name="an_13:24">13:24</a> İsanın gelişinden önce Yahya, bütün İsrail halkını, tövbe edip vaftiz olmaya çağırdı.</p> 
 <p><a name="an_13:25">13:25</a> Yahya görevini tamamlarken şöyle diyordu: ‹Beni kim sanıyorsunuz? Ben Mesih değilim. Ama O benden sonra geliyor. Ben Onun ayağındaki çarığın bağını çözmeye bile layık değilim.›</p> 
 <p><a name="an_13:26">13:26</a> ‹‹Kardeşler, İbrahimin soyundan gelenler ve Tanrıdan korkan yabancılar, bu kurtuluş bildirisi bize gönderildi.</p> 
 <p><a name="an_13:27">13:27</a> Çünkü Yeruşalimde yaşayanlar ve onların yöneticileri İsayı reddettiler. Onu mahkûm etmekle her Şabat Günü okunan peygamberlerin sözlerini yerine getirmiş oldular.</p> 
 <p><a name="an_13:28">13:28</a> Onda ölüm cezasını gerektiren herhangi bir suç bulamadıkları halde, Pilatustan Onun idamını istediler.</p> 
 <p><a name="an_13:29">13:29</a> Onunla ilgili yazılanların hepsini yerine getirdikten sonra Onu çarmıhtan indirip mezara koydular.</p> 
 <p><a name="an_13:30">13:30</a> Ama Tanrı Onu ölümden diriltti.</p> 
 <p><a name="an_13:31">13:31</a> İsa, daha önce kendisiyle birlikte Celileden Yeruşalime gelenlere günlerce göründü. Bu kişiler şimdi halka Onun tanıklığını yapıyor.</p> 
 <p><a name="an_13:32">13:32</a> ‹‹Biz de size Müjdeyi duyuruyoruz: Tanrı İsayı diriltmekle, atalarımıza verdiği sözü, onların çocukları olan bizler için yerine getirmiştir. İkinci Mezmurda da yazıldığı gibi:  ‹Sen benim Oğlumsun,  Bugün ben sana Baba oldum.›</p> 
 <p><a name="an_13:34">13:34</a> ‹‹Tanrı, Onu asla çürümemek üzere ölümden dirilttiğini şu sözlerle belirtmiştir:  ‹Size, Davuta söz verdiğim  Kutsal ve güvenilir nimetleri vereceğim.›</p> 
 <p><a name="an_13:35">13:35</a> ‹‹Bunun için başka bir yerde de şöyle der:  ‹Kutsalının çürümesine izin vermeyeceksin.›</p> 
 <p><a name="an_13:36">13:36</a> ‹‹Davut, kendi kuşağında Tanrının amacı uyarınca hizmet ettikten sonra gözlerini yaşama kapadı, ataları gibi gömüldü ve bedeni çürüyüp gitti.</p> 
 <p><a name="an_13:37">13:37</a> Oysa Tanrının dirilttiği Kişinin bedeni çürümedi.</p> 
 <p><a name="an_13:38">13:38</a> Dolayısıyla kardeşler, şunu bilin ki, günahların bu Kişi aracılığıyla bağışlanacağı size duyurulmuş bulunuyor. Şöyle ki, iman eden herkes, Musanın Yasasıyla aklanamadığınız her suçtan Onun aracılığıyla aklanır.</p> 
 <p><a name="an_13:40">13:40</a> Dikkat edin, peygamberlerin sözünü ettiği şu durum sizin başınıza gelmesin:  ‹Bakın, siz alay edenler,  Şaşkına dönüp yok olun!  Sizin gününüzde bir iş yapıyorum,  Öyle bir iş ki, biri size anlatsa inanmazsınız.› ››</p> 
 <p><a name="an_13:42">13:42</a> Pavlusla Barnaba havradan çıkarken halk onları, bir sonraki Şabat Günü aynı konular üzerinde konuşmaya çağırdı.</p> 
 <p><a name="an_13:43">13:43</a> Havradaki topluluk dağılınca, Yahudiler ve Yahudiliğe dönüp Tanrıya tapan yabancılardan birçoğu onların ardından gitti. Pavlusla Barnaba onlarla konuşarak onları devamlı Tanrının lütfunda yaşamaya özendirdiler.</p> 
 <p><a name="an_13:44">13:44</a> Ertesi Şabat Günü kent halkının hemen hemen tümü Rabbin sözünü dinlemek için toplanmıştı.</p> 
 <p><a name="an_13:45">13:45</a> Kalabalığı gören Yahudiler büyük bir kıskançlık içinde, küfürlerle Pavlusun söylediklerine karşı çıktılar.</p> 
 <p><a name="an_13:46">13:46</a> Pavlusla Barnaba ise cesaretle karşılık verdiler: ‹‹Tanrının sözünü ilk önce size bildirmemiz gerekiyordu. Siz onu reddettiğinize ve kendinizi sonsuz yaşama layık görmediğinize göre, biz şimdi öteki uluslara gidiyoruz.</p> 
 <p><a name="an_13:47">13:47</a> Çünkü Rab bize şöyle buyurmuştur:  ‹Yeryüzünün dört bucağına kurtuluş götürmen için  Seni uluslara ışık yaptım.› ››</p> 
 <p><a name="an_13:48">13:48</a> Öteki uluslardan olanlar bunu işitince sevindiler ve Rabbin sözünü yücelttiler. Sonsuz yaşam için belirlenmiş olanların hepsi iman etti.</p> 
 <p><a name="an_13:49">13:49</a> Böylece Rabbin sözü bütün yörede yayıldı.</p> 
 <p><a name="an_13:50">13:50</a> Ne var ki Yahudiler, Tanrıya tapan saygın kadınlarla kentin ileri gelen erkeklerini kışkırttılar, Pavlusla Barnabaya karşı bir baskı hareketi başlatıp onları bölge sınırlarının dışına attılar.</p> 
 <p><a name="an_13:51">13:51</a> Bunun üzerine Pavlusla Barnaba, onlara bir uyarı olsun diye ayaklarının tozunu silkerek Konyaya gittiler.</p> 
 <p><a name="an_13:52">13:52</a> Öğrenciler ise sevinç ve Kutsal Ruh'la doluydu.</p> 
 <p><a name="an_14:1">14:1</a> Aynı şekilde Konyada da Yahudilerin havrasına giren Pavlusla Barnaba öyle etkili konuştular ki, hem Yahudilerden hem de Greklerden çok kişi iman etti.</p> 
 <p><a name="an_14:2">14:2</a> Ama inanmayan Yahudiler, öteki uluslardan olanları kardeşlere karşı kışkırtarak zihinlerini bulandırdılar.</p> 
 <p><a name="an_14:3">14:3</a> Orada uzunca bir süre kalan Pavlusla Barnaba, Rab hakkında cesaretle konuşuyorlardı. Rab de onlara belirtiler ve harikalar yapma gücü vererek kendi lütfunu açıklayan bildiriyi doğruladı.</p> 
 <p><a name="an_14:4">14:4</a> Kent halkı ikiye bölündü. Bazıları Yahudilerin, bazıları da elçilerin tarafını tuttu.</p> 
 <p><a name="an_14:5">14:5</a> Yahudilerle öteki uluslardan olanlar ve bunların yöneticileri, elçileri hırpalayıp taşa tutmak için düzen kurdular.</p> 
 <p><a name="an_14:6">14:6</a> Bunu öğrenen Pavlusla Barnaba, Likaonyanın Listra ve Derbe kentlerine ve çevre bölgeye kaçarak oralarda da Müjdeyi yaydılar.</p> 
 <p><a name="an_14:8">14:8</a> Listrada, ayakları tutmayan bir adam vardı. Doğuştan kötürümdü, hiç yürüyemiyordu.</p> 
 <p><a name="an_14:9">14:9</a> Pavlusun söylediklerini dinledi. Onu dikkatle süzen Pavlus, iyileştirilebileceğine imanı olduğunu görerek yüksek sesle ona, ‹‹Kalk, ayaklarının üzerinde dur!›› dedi. Adam yerinden fırlayıp yürümeye başladı.</p> 
 <p><a name="an_14:11">14:11</a> Pavlusun ne yaptığını gören halk Likaonya dilinde, ‹‹Tanrılar insan kılığına girip yanımıza inmiş!›› diye haykırdı.</p> 
 <p><a name="an_14:12">14:12</a> Barnabaya Zeus, Pavlusa da konuşmada öncülük ettiği için Hermes adını taktılar.</p> 
 <p><a name="an_14:13">14:13</a> Kentin hemen dışında bulunan Zeus Tapınağının kâhini kent kapılarına boğalar ve çelenkler getirdi, halkla birlikte elçilere kurban sunmak istedi.</p> 
 <p><a name="an_14:14">14:14</a> Ne var ki elçiler, Barnabayla Pavlus, bunu duyunca giysilerini yırtarak kalabalığın içine daldılar.</p> 
 <p><a name="an_14:15">14:15</a> ‹‹Efendiler, neden böyle şeyler yapıyorsunuz?›› diye bağırdılar. ‹‹Biz de sizin gibi insanız, aynı yaradılışa sahibiz. Size müjde getiriyoruz. Sizi bu boş şeylerden vazgeçmeye, yeri, göğü, denizi ve bunların içindekilerin hepsini yaratan, yaşayan Tanrıya dönmeye çağırıyoruz.</p> 
 <p><a name="an_14:16">14:16</a> Geçmiş çağlarda Tanrı, bütün ulusların kendi yollarından gitmelerine izin verdi.</p> 
 <p><a name="an_14:17">14:17</a> Yine de kendini tanıksız bırakmadı. Size iyilik ediyor. Gökten yağmur yağdırıyor, çeşitli ürünleriyle mevsimleri düzenliyor, sizi yiyecekle doyurup yüreklerinizi sevinçle dolduruyor.››</p> 
 <p><a name="an_14:18">14:18</a> Bu sözlerle bile halkın kendilerine kurban sunmasını güçlükle engelleyebildiler.</p> 
 <p><a name="an_14:19">14:19</a> Ne var ki, Antakya ve Konyadan gelen bazı Yahudiler, halkı kendi taraflarına çekerek Pavlusu taşladılar; onu ölmüş sanarak kentin dışına sürüklediler.</p> 
 <p><a name="an_14:20">14:20</a> Ama öğrenciler çevresinde toplanınca Pavlus ayağa kalkıp kente döndü. Ertesi gün Barnabayla birlikte Derbeye gitti.</p> 
 <p><a name="an_14:21">14:21</a> O kentte de Müjdeyi duyurup birçok öğrenci edindiler. Pavlusla Barnaba daha sonra Listra, Konya ve Antakyaya dönerek öğrencileri ruhça pekiştirdiler, imana bağlı kalmaları için onlara cesaret verdiler. ‹‹Tanrının Egemenliğine, birçok sıkıntıdan geçerek girmemiz gerekir›› diyorlardı.</p> 
 <p><a name="an_14:23">14:23</a> İmanlılar için her kilisede ihtiyarlar seçtiler. Dua ve oruçla onları, inandıkları Rabbe emanet ettiler.</p> 
 <p><a name="an_14:24">14:24</a> Pisidya bölgesinden geçerek Pamfilyaya geldiler.</p> 
 <p><a name="an_14:25">14:25</a> Pergede Tanrı sözünü bildirdikten sonra Antalyaya gittiler.</p> 
 <p><a name="an_14:26">14:26</a> Oradan gemiyle, artık tamamlamış bulundukları görev için Tanrının lütfuna emanet edildikleri yer olan Antakyaya döndüler.</p> 
 <p><a name="an_14:27">14:27</a> Oraya vardıklarında inanlılar topluluğunu bir araya getirip Tanrının kendileri aracılığıyla neler yaptığını, öteki uluslara iman kapısını nasıl açtığını anlattılar.</p> 
 <p><a name="an_14:28">14:28</a> Oradaki öğrencilerin yanında uzun bir süre kaldılar.</p> 
 <p><a name="an_15:1">15:1</a> Yahudiyeden gelen bazı kişiler Antakyadaki kardeşlere, ‹‹Siz Musanın töresi uyarınca sünnet olmadıkça kurtulamazsınız›› diye öğretiyorlardı.</p> 
 <p><a name="an_15:2">15:2</a> Pavlusla Barnaba bu adamlarla bir hayli çekişip tartıştılar. Sonunda Pavlusla Barnabanın, başka birkaç kardeşle birlikte Yeruşalime gidip bu sorunu elçiler ve ihtiyarlarla görüşmesi kararlaştırıldı.</p> 
 <p><a name="an_15:3">15:3</a> Böylece kilise tarafından gönderilenler, öteki uluslardan olanların Tanrıya nasıl döndüğünü anlata anlata Fenike ve Samiriye bölgelerinden geçerek bütün kardeşlere büyük sevinç verdiler.</p> 
 <p><a name="an_15:4">15:4</a> Yeruşalime geldiklerinde inanlılar topluluğu, elçiler ve ihtiyarlarca iyi karşılandılar. Tanrının kendileri aracılığıyla yapmış olduğu her şeyi anlattılar.</p> 
 <p><a name="an_15:5">15:5</a> Ne var ki, Ferisi mezhebinden bazı imanlılar kalkıp şöyle dediler: ‹‹Öteki uluslardan olanları sünnet etmek ve onlara Musanın Yasasına uymalarını buyurmak gerekir.››</p> 
 <p><a name="an_15:6">15:6</a> Elçilerle ihtiyarlar bu konuyu görüşmek için toplandılar.</p> 
 <p><a name="an_15:7">15:7</a> Uzunca bir tartışmadan sonra Petrus ayağa kalkıp onlara, ‹‹Kardeşler›› dedi, ‹‹Öteki uluslar Müjdenin bildirisini benim ağzımdan duyup inansınlar diye Tanrının uzun zaman önce aranızdan beni seçtiğini biliyorsunuz.</p> 
 <p><a name="an_15:8">15:8</a> İnsanın yüreğini bilen Tanrı, Kutsal Ruhu tıpkı bize verdiği gibi onlara da vermekle, onları kabul ettiğini gösterdi.</p> 
 <p><a name="an_15:9">15:9</a> Onlarla bizim aramızda hiçbir ayrım yapmadı, iman etmeleri üzerine yüreklerini arındırdı.</p> 
 <p><a name="an_15:10">15:10</a> Öyleyse, ne bizim ne de atalarımızın taşıyamadığı bir boyunduruğu öğrencilerin boynuna geçirerek şimdi neden Tanrıyı deniyorsunuz?</p> 
 <p><a name="an_15:11">15:11</a> Bizler, Rab İsanın lütfuyla kurtulduğumuza inanıyoruz; onlar da öyle.››</p> 
 <p><a name="an_15:12">15:12</a> Bunun üzerine bütün topluluk sustu ve Barnabayla Pavlusu dinlemeye başladı. Barnabayla Pavlus, Tanrının kendileri aracılığıyla öteki uluslar arasında yaptığı harikalarla belirtileri tek tek anlattılar.</p> 
 <p><a name="an_15:13">15:13</a> Onlar konuşmalarını bitirince Yakup söz aldı: ‹‹Kardeşler, beni dinleyin›› dedi.</p> 
 <p><a name="an_15:14">15:14</a> ‹‹Simun, Tanrının öteki uluslardan kendine ait olacak bir halk çıkarmak amacıyla onlara ilk kez nasıl yaklaştığını anlatmıştır.</p> 
 <p><a name="an_15:15">15:15</a> Peygamberlerin sözleri de bunu doğrulamaktadır. Yazılmış olduğu gibi:  ‹Bundan sonra ben geri dönüp,  Davutun yıkık konutunu yeniden kuracağım.  Onun yıkıntılarını yeniden kurup  Onu tekrar ayağa kaldıracağım.</p> 
 <p><a name="an_15:17">15:17</a> Öyle ki, geriye kalan insanlar,  Bana ait olan bütün uluslar Rabbi arasınlar.  Bunları ta başlangıçtan bildiren Rab,  İşte böyle diyor.›</p> 
 <p><a name="an_15:19">15:19</a> ‹‹Bu nedenle, kanımca öteki uluslardan Tanrıya dönenlere güçlük çıkarmamalıyız.</p> 
 <p><a name="an_15:20">15:20</a> Ancak putlara sunulup murdar hale gelen etlerden, fuhuştan, boğularak öldürülen hayvanların etinden ve kandan sakınmaları gerektiğini onlara yazmalıyız.</p> 
 <p><a name="an_15:21">15:21</a> Çünkü çok eski zamanlardan beri Musanın sözleri her kentte duyurulmakta, her Şabat Günü havralarda okunmaktadır.››</p> 
 <p><a name="an_15:22">15:22</a> Bunun üzerine bütün inanlılar topluluğuyla elçiler ve ihtiyarlar, kendi aralarından seçtikleri adamları Pavlus ve Barnabayla birlikte Antakyaya göndermeye karar verdiler. Kardeşlerin önde gelenlerinden Barsabba denilen Yahuda ile Silası seçtiler.</p> 
 <p><a name="an_15:23">15:23</a> Onların eliyle şu mektubu yolladılar: ‹‹Kardeşleriniz olan biz elçilerle ihtiyarlardan, öteki uluslardan olup Antakya, Suriye ve Kilikyada bulunan siz kardeşlere selam!</p> 
 <p><a name="an_15:24">15:24</a> Bizden bazı kişilerin yanınıza geldiğini, sözleriyle sizi tedirgin edip aklınızı karıştırdığını duyduk. Oysa onları biz göndermedik.</p> 
 <p><a name="an_15:25">15:25</a> Bu nedenle aramızdan seçtiğimiz bazı kişileri, sevgili kardeşlerimiz Barnaba ve Pavlusla birlikte size göndermeye oybirliğiyle karar verdik.</p> 
 <p><a name="an_15:26">15:26</a> Bu ikisi, Rabbimiz İsa Mesihin adı uğruna canlarını gözden çıkarmış kişilerdir.</p> 
 <p><a name="an_15:27">15:27</a> Kararımız uyarınca size Yahuda ile Silası gönderiyoruz. Onlar aynı şeyleri sözlü olarak da aktaracaklar.</p> 
 <p><a name="an_15:28">15:28</a> Kutsal Ruh ve bizler, gerekli olan şu kuralların dışında size herhangi bir şey yüklememeyi uygun gördük: Putlara sunulan kurbanların etinden, kandan, boğularak öldürülen hayvanların etinden ve fuhuştan sakınmalısınız. Bunlardan kaçınırsanız, iyi edersiniz. Esen kalın.››</p> 
 <p><a name="an_15:30">15:30</a> Adamlar böylece yola koyulup Antakyaya gittiler. Topluluğu bir araya getirerek onlara mektubu verdiler.</p> 
 <p><a name="an_15:31">15:31</a> İmanlılar, mektuptaki yüreklendirici sözleri okuyunca sevindiler.</p> 
 <p><a name="an_15:32">15:32</a> Kendileri peygamber olan Yahuda ile Silas, birçok konuşmalar yaparak kardeşleri yüreklendirip ruhça pekiştirdiler.</p> 
 <p><a name="an_15:33">15:33</a> Bir süre orada kaldıktan sonra, kendilerini göndermiş olanların yanına dönmek üzere kardeşler tarafından esenlikle yolcu edildiler.</p> 
 <p><a name="an_15:35">15:35</a> Pavlusla Barnaba ise Antakyada kaldılar, birçoklarıyla birlikte öğretip Rabbin sözünü müjdelediler.</p> 
 <p><a name="an_15:36">15:36</a> Bundan bir süre sonra Pavlus Barnabaya, ‹‹Rabbin sözünü duyurduğumuz bütün kentlere dönüp kardeşleri ziyaret edelim, nasıl olduklarını görelim›› dedi.</p> 
 <p><a name="an_15:37">15:37</a> Barnaba, Markos denilen Yuhannayı da yanlarında götürmek istiyordu.</p> 
 <p><a name="an_15:38">15:38</a> Ama Pavlus, Pamfilyada kendilerini yüzüstü bırakıp birlikte göreve devam etmeyen Markosu yanlarında götürmeyi uygun görmedi.</p> 
 <p><a name="an_15:39">15:39</a> Aralarında öylesine keskin bir anlaşmazlık çıktı ki, birbirlerinden ayrıldılar. Barnaba Markosu alıp Kıbrısa doğru yelken açtı.</p> 
 <p><a name="an_15:40">15:40</a> Silası seçen Pavlus ise, kardeşlerce Rabbin lütfuna emanet edildikten sonra yola çıktı.</p> 
 <p><a name="an_15:41">15:41</a> Suriye ve Kilikya bölgelerini dolaşarak inanlı topluluklarını pekiştirdi.</p> 
 <p><a name="an_16:1">16:1</a> Pavlus, Derbe ve Listraya da uğradı. Listrada Timoteos adında bir İsa öğrencisi vardı. Annesi imanlı bir Yahudi, babası ise Grekti.</p> 
 <p><a name="an_16:2">16:2</a> Listra ve Konyadaki kardeşler ondan övgüyle söz ediyorlardı.</p> 
 <p><a name="an_16:3">16:3</a> Timoteosu kendisiyle birlikte götürmek isteyen Pavlus, oralarda bulunan Yahudiler yüzünden onu sünnet ettirdi. Çünkü hepsi, babasının Grek olduğunu biliyordu.</p> 
 <p><a name="an_16:4">16:4</a> Kent kent dolaşarak Yeruşalimdeki elçilerle ihtiyarların aldığı kararları imanlılara iletiyor, bunlara uymalarını istiyorlardı.</p> 
 <p><a name="an_16:5">16:5</a> Böylelikle toplulukların imanı güçleniyor ve sayıları günden güne artıyordu.</p> 
 <p><a name="an_16:6">16:6</a> Kutsal Ruhun, Tanrı sözünü Asya İlinde yaymalarını engellemesi üzerine Pavlusla arkadaşları Frikya ve Galatya bölgesinden geçtiler.</p> 
 <p><a name="an_16:7">16:7</a> Misya sınırına geldiklerinde Bitinya bölgesine geçmek istediler. Ama İsanın Ruhu onlara izin vermedi.</p> 
 <p><a name="an_16:8">16:8</a> Bunun üzerine Misyadan geçip Troas Kentine gittiler.</p> 
 <p><a name="an_16:9">16:9</a> O gece Pavlus bir görüm gördü. Önünde Makedonyalı bir adam durmuş, ona yalvarıyordu: ‹‹Makedonyaya geçip bize yardım et›› diyordu.</p> 
 <p><a name="an_16:10">16:10</a> Pavlusun gördüğü bu görümden sonra hemen Makedonyaya gitmenin bir yolunu aradık. Çünkü Tanrının bizi, Müjdeyi oradakilere duyurmaya çağırdığı sonucuna varmıştık.</p> 
 <p><a name="an_16:11">16:11</a> Troastan denize açılıp doğru Semadirek Adasına, ertesi gün de Neapolise gittik.</p> 
 <p><a name="an_16:12">16:12</a> Oradan da Filipiye geçtik. Burası bir Roma yerleşim merkezi ve Makedonyanın o bölgesinde önemli bir kentti. Birkaç gün bu kentte kaldık.</p> 
 <p><a name="an_16:13">16:13</a> Şabat Günü kent kapısından çıkıp ırmak kıyısına gittik. Orada bir dua yeri olacağını düşünüyorduk. Oturduk, orada toplanmış kadınlarla konuşmaya başladık.</p> 
 <p><a name="an_16:14">16:14</a> Bizi dinleyenler arasında Tiyatira Kentinden Lidya adında bir kadın vardı. Mor kumaş ticareti yapan Lidya, Tanrıya tapan biriydi. Pavlusun söylediklerine kulak vermesi için Rab onun yüreğini açtı.</p> 
 <p><a name="an_16:15">16:15</a> Lidya, ev halkıyla birlikte vaftiz olduktan sonra bizi evine çağırdı. ‹‹Beni Rabbin bir inanlısı kabul ediyorsanız, gelin, evimde kalın›› dedi ve bizi razı etti.</p> 
 <p><a name="an_16:16">16:16</a> Bir gün biz dua yerine giderken, karşımıza, falcılık ruhuna tutulmuş köle bir kız çıktı. Bu kız, gelecekten haber vererek efendilerine bir hayli kazanç sağlıyordu.</p> 
 <p><a name="an_16:17">16:17</a> Pavlusu ve bizleri izleyerek, ‹‹Bu adamlar yüce Tanrının kullarıdır, size kurtuluş yolunu bildiriyorlar!›› diye bağırıp durdu.</p> 
 <p><a name="an_16:18">16:18</a> Ve günlerce sürdürdü bunu. Sonunda, bundan çok rahatsız olan Pavlus arkasına dönerek ruha, ‹‹İsa Mesihin adıyla, bu kızın içinden çıkmanı buyuruyorum›› dedi. Ruh hemen kızın içinden çıktı.</p> 
 <p><a name="an_16:19">16:19</a> Kızın efendileri, kazanç umutlarının yok olduğunu görünce Pavlusla Silası yakalayıp çarşı meydanına, yetkililerin önüne sürüklediler.</p> 
 <p><a name="an_16:20">16:20</a> Onları yargıçların karşısına çıkartarak, ‹‹Bu adamlar Yahudidir›› dediler, ‹‹Kentimizi altüst ettiler. Biz Romalılar için benimsenmesi ve uygulanması yasak birtakım töreler yayıyorlar.››</p> 
 <p><a name="an_16:22">16:22</a> Halk da Pavlusla Silasa yapılan saldırıya katıldı. Yargıçlar onların giysilerini yırtıp sıyırarak değnekle dövülmeleri için buyruk verdi.</p> 
 <p><a name="an_16:23">16:23</a> Onları iyice dövdürdükten sonra hapse attılar. Zindancıya, onları sıkı güvenlik altında tutmasını buyurdular.</p> 
 <p><a name="an_16:24">16:24</a> Bu buyruğu alan zindancı onları hapishanenin iç bölmesine atarak ayaklarını tomruğa vurdu.</p> 
 <p><a name="an_16:25">16:25</a> Gece yarısına doğru Pavlusla Silas dua ediyor, Tanrıyı ilahilerle yüceltiyorlardı. Öbür tutuklular da onları dinliyordu.</p> 
 <p><a name="an_16:26">16:26</a> Birdenbire öyle şiddetli bir deprem oldu ki, tutukevi temelden sarsıldı. Bir anda bütün kapılar açıldı, herkesin zincirleri çözüldü.</p> 
 <p><a name="an_16:27">16:27</a> Zindancı uyandı. Zindan kapılarını açık görünce kılıcını çekip canına kıymak istedi. Çünkü tutukluların kaçtığını sanmıştı.</p> 
 <p><a name="an_16:28">16:28</a> Ama Pavlus yüksek sesle, ‹‹Canına kıyma, hepimiz buradayız!›› diye seslendi.</p> 
 <p><a name="an_16:29">16:29</a> Zindancı ışık getirtip içeri daldı. Titreyerek Pavlusla Silasın önünde yere kapandı.</p> 
 <p><a name="an_16:30">16:30</a> Onları dışarı çıkararak, ‹‹Efendiler, kurtulmak için ne yapmam gerekir?›› diye sordu.</p> 
 <p><a name="an_16:31">16:31</a> Onlar, ‹‹Rab İsaya iman et, sen de ev halkın da kurtulursunuz›› dediler.</p> 
 <p><a name="an_16:32">16:32</a> Sonra kendisine ve ev halkının hepsine Rabbin sözünü bildirdiler.</p> 
 <p><a name="an_16:33">16:33</a> Gecenin o saatinde zindancı onları götürüp yaralarını yıkadı. Sonra hem kendisi hem ev halkı hemen vaftiz oldu.</p> 
 <p><a name="an_16:34">16:34</a> Pavlusla Silası evine götürerek sofra kurdu. Tanrıya inanmak, onu ve evindekilerin hepsini sevince boğmuştu.</p> 
 <p><a name="an_16:35">16:35</a> Gün doğunca yargıçlar görevlileri göndererek, ‹‹O adamları serbest bırak›› dediler.</p> 
 <p><a name="an_16:36">16:36</a> Zindancı bu sözleri Pavlusa iletti. ‹‹Yargıçlar serbest bırakılmanız için haber gönderdi. Şimdi çıkabilirsiniz, esenlikle gidin›› dedi.</p> 
 <p><a name="an_16:37">16:37</a> Ama Pavlus görevlilere şöyle dedi: ‹‹Roma vatandaşı olduğumuz halde, bizi yargılamadan herkesin önünde dövüp hapse attılar. Şimdi bizi gizlice mi kovacaklar? Olmaz böyle şey! Kendileri gelsinler, bizi alıp çıkarsınlar!››</p> 
 <p><a name="an_16:38">16:38</a> Görevliler bu sözleri yargıçlara iletti. Yargıçlar, Pavlusla Silasın Roma vatandaşı olduğunu duyunca korktular.</p> 
 <p><a name="an_16:39">16:39</a> Gelip özür dilediler. Sonra onları dışarı çıkararak kentten ayrılmalarını rica ettiler.</p> 
 <p><a name="an_16:40">16:40</a> Pavlus'la Silas zindandan çıkınca Lidya'nın evine gittiler. Kardeşlerle görüşüp onları yüreklendirdikten sonra oradan ayrıldılar.</p> 
 <p><a name="an_17:1">17:1</a> Amfipolis ve Apollonyadan geçerek Selanike geldiler. Burada Yahudilerin bir havrası vardı.</p> 
 <p><a name="an_17:2">17:2</a> Pavlus, her zamanki gibi Yahudilere giderek art arda üç Şabat Günü onlarla Kutsal Yazılar üzerinde tartıştı.</p> 
 <p><a name="an_17:3">17:3</a> Mesihin acı çekip ölümden dirilmesi gerektiğine dair açıklamalarda bulunuyor, kanıtlar gösteriyordu. ‹‹Size duyurmakta olduğum bu İsa, Mesihtir›› diyordu.</p> 
 <p><a name="an_17:4">17:4</a> Onlardan bazıları, Tanrıya tapan Greklerden büyük bir topluluk ve ileri gelen kadınların da birçoğu ikna olup Pavlusla Silasa katıldılar.</p> 
 <p><a name="an_17:5">17:5</a> Yahudiler bunu kıskandı. Çarşı pazardan topladıkları bazı kötü insanlardan bir kalabalık oluşturup kentte kargaşalık çıkarttılar. Pavlusla Silası bulmak ve halkın önünde yargılamak amacıyla Yasonun evine saldırdılar.</p> 
 <p><a name="an_17:6">17:6</a> Onları bulamayınca, Yason ile bazı kardeşleri kent yetkililerinin önüne sürüklediler. ‹‹Dünyayı altüst eden o adamlar buraya da geldiler›› diye bağırıyorlardı.</p> 
 <p><a name="an_17:7">17:7</a> ‹‹Yason onları evine aldı. Onların hepsi, İsa adında başka bir kral olduğunu söyleyerek Sezarın buyruklarına karşı geliyorlar.››</p> 
 <p><a name="an_17:8">17:8</a> Bu sözleri işiten kalabalık ve kentin yetkilileri telaşa kapıldı.</p> 
 <p><a name="an_17:9">17:9</a> Sonunda yetkililer Yason ve öbürlerini kefaletle serbest bıraktılar.</p> 
 <p><a name="an_17:10">17:10</a> Kardeşler hemen o gece Pavlusla Silası Veriya Kentine gönderdiler. Onlar oraya varınca Yahudilerin havrasına gittiler.</p> 
 <p><a name="an_17:11">17:11</a> Veriyadaki Yahudiler Selaniktekilerden daha açık fikirliydi. Tanrı sözünü büyük ilgiyle karşılayarak her gün Kutsal Yazıları inceliyor, öğretilenlerin doğru olup olmadığını araştırıyorlardı.</p> 
 <p><a name="an_17:12">17:12</a> Böylelikle içlerinden birçokları ve çok sayıda saygın Grek kadın ve erkek iman etti.</p> 
 <p><a name="an_17:13">17:13</a> Selanikteki Yahudiler Pavlusun Veriyada da Tanrının sözünü duyurduğunu öğrenince oraya gittiler, halkı kışkırtıp ayağa kaldırdılar.</p> 
 <p><a name="an_17:14">17:14</a> Bunun üzerine kardeşler Pavlusu hemen deniz kıyısına yolladılar. Silas ile Timoteos ise Veriyada kaldılar.</p> 
 <p><a name="an_17:15">17:15</a> Pavlusla birlikte gidenler onu Atinaya kadar götürdüler. Sonra Pavlustan, Silasla Timoteosun bir an önce kendisine yetişmeleri yolunda buyruk alarak geri döndüler.</p> 
 <p><a name="an_17:16">17:16</a> Onları Atinada bekleyen Pavlus, kenti putlarla dolu görünce yüreğinde derin bir acı duydu.</p> 
 <p><a name="an_17:17">17:17</a> Bu nedenle, gerek havrada Yahudilerle ve Tanrıya tapan yabancılarla, gerek her gün çarşı meydanında karşılaştığı kişilerle tartışıp durdu.</p> 
 <p><a name="an_17:18">17:18</a> Epikürcü ve Stoacı bazı filozoflar onunla atışmaya başladılar. Kimi, ‹‹Bu lafebesi ne demek istiyor?›› derken, kimi de, ‹‹Galiba yabancı ilahların haberciliğini yapıyor›› diyordu. Çünkü Pavlus, İsayla ve dirilişle ilgili Müjdeyi duyuruyordu.</p> 
 <p><a name="an_17:19">17:19</a> Onlar Pavlusu alıp Ares Tepesi Kuruluna götürdüler. Ona, ‹‹Yaydığın bu yeni öğretinin ne olduğunu öğrenebilir miyiz?›› dediler.</p> 
 <p><a name="an_17:20">17:20</a> ‹‹Kulağımıza yabancı gelen bazı konulardan söz ediyorsun. Bunların anlamını öğrenmek isteriz.››</p> 
 <p><a name="an_17:21">17:21</a> Bütün Atinalılar ve kentte bulunan yabancılar, vakitlerini hep yeni düşünceleri anlatarak ve dinleyerek geçirirlerdi.</p> 
 <p><a name="an_17:22">17:22</a> Pavlus, Ares Tepesi Kurulunun önüne çıkıp şunları söyledi: ‹‹Ey Atinalılar, sizin her bakımdan çok dindar olduğunuzu görüyorum.</p> 
 <p><a name="an_17:23">17:23</a> Ben çevrede dolaşırken, tapındığınız yerleri incelerken üzerinde,  BİLİNMEYEN TANRIYA Tanrıyı ben size tanıtayım.</p> 
 <p><a name="an_17:24">17:24</a> ‹‹Dünyayı ve içindekilerin tümünü yaratan, yerin ve göğün Rabbi olan Tanrı, elle yapılmış tapınaklarda oturmaz.</p> 
 <p><a name="an_17:25">17:25</a> Herkese yaşam, soluk ve her şeyi veren kendisi olduğuna göre, bir şeye gereksinmesi varmış gibi Ona insan eliyle hizmet edilmez. Tanrı, bütün ulusları tek insandan türetti ve onları yeryüzünün dört bucağına yerleştirdi.</p> 
 <p><a name="an_17:26">17:26</a> Ulusların sürelerini ve yerleşecekleri bölgelerin sınırlarını önceden saptadı.</p> 
 <p><a name="an_17:27">17:27</a> Bunu, kendisini arasınlar ve el yordamıyla da olsa bulabilsinler diye yaptı. Aslında Tanrı hiçbirimizden uzak değildir.</p> 
 <p><a name="an_17:28">17:28</a> Nitekim, ‹Onda yaşıyor ve hareket ediyoruz; Onda varız.› Bazı ozanlarınızın belirttiği gibi, ‹Biz de Onun soyundanız.›</p> 
 <p><a name="an_17:29">17:29</a> ‹‹Tanrının soyundan olduğumuza göre, tanrısal özün, insan düşüncesi ve becerisiyle biçimlendirilmiş altın, gümüş ya da taştan bir nesneye benzediğini düşünmemeliyiz.</p> 
 <p><a name="an_17:30">17:30</a> Tanrı, geçmiş dönemlerin bilgisizliğini görmezlikten geldi; ama şimdi her yerde herkesin tövbe etmesini buyuruyor.</p> 
 <p><a name="an_17:31">17:31</a> Çünkü dünyayı, atadığı Kişi aracılığıyla adaletle yargılayacağı günü saptamıştır. Bu Kişiyi ölümden diriltmekle bunun güvencesini herkese vermiştir.››</p> 
 <p><a name="an_17:32">17:32</a> Ölülerin dirilmesiyle ilgili sözleri duyunca kimi alay etti, kimi de, ‹‹Seni bu konuda bir daha dinlemek isteriz›› dedi.</p> 
 <p><a name="an_17:33">17:33</a> Bunun üzerine Pavlus aralarından çıkıp gitti.</p> 
 <p><a name="an_17:34">17:34</a> Birkaç kişi ona katılıp inandı. Bunların arasında kurul üyesi Dionisios, Damaris adlı bir kadın ve birkaç kişi daha vardı.</p> 
 <p><a name="an_18:1">18:1</a> Bundan sonra Pavlus Atinadan ayrılıp Korinte gitti.</p> 
 <p><a name="an_18:2">18:2</a> Orada Pontus doğumlu, Akvila adında bir Yahudi ile karısı Priskillayı buldu. Bunlar, Klavdiusun bütün Yahudilerin Romayı terk etmesi yolundaki buyruğu üzerine, kısa süre önce İtalyadan gelmişlerdi. Akvila ile Priskillanın yanına giden Pavlus, aynı meslekten olduğundan onlarla kalıp çalıştı. Çünkü meslekleri çadırcılıktı.</p> 
 <p><a name="an_18:4">18:4</a> Pavlus, her Şabat Günü havrada tartışarak hem Yahudileri hem Grekleri ikna etmeye çalışıyordu.</p> 
 <p><a name="an_18:5">18:5</a> Silasla Timoteos Makedonyadan gelince, Pavlus kendini tümüyle Tanrı sözünü yaymaya verdi. Yahudilere, İsanın Mesih olduğuna dair tanıklık ediyordu.</p> 
 <p><a name="an_18:6">18:6</a> Ama Yahudiler karşı gelip ona sövmeye başlayınca Pavlus, giysilerini silkerek, ‹‹Başınıza geleceklerin sorumlusu sizsiniz!›› dedi. ‹‹Sorumluluk benden gitti. Bundan böyle öteki uluslara gideceğim.››</p> 
 <p><a name="an_18:7">18:7</a> Pavlus oradan çıktı, Tanrıya tapan Titius Yustus adlı birinin evine gitti. Yustusun evi havranın bitişiğindeydi.</p> 
 <p><a name="an_18:8">18:8</a> Havranın yöneticisi Krispus bütün ev halkıyla birlikte Rabbe inandı. Pavlusu dinleyen Korintlilerden birçoğu da inanıp vaftiz oldu.</p> 
 <p><a name="an_18:9">18:9</a> Bir gece Rab bir görümde Pavlusa, ‹‹Korkma›› dedi, ‹‹Konuş, susma!</p> 
 <p><a name="an_18:10">18:10</a> Ben seninle birlikteyim; hiç kimse sana dokunmayacak, kötülük yapmayacak. Çünkü bu kentte benim halkım çoktur.››</p> 
 <p><a name="an_18:11">18:11</a> Pavlus, orada bir buçuk yıl kaldı ve halka sürekli Tanrının sözünü öğretti.</p> 
 <p><a name="an_18:12">18:12</a> Gallionun Ahaya Valisi olduğu sıralarda, hep birlikte Pavlusa karşı gelen Yahudiler onu mahkemeye çıkardılar.</p> 
 <p><a name="an_18:13">18:13</a> ‹‹Bu adam Yasaya aykırı biçimde Tanrıya tapınmaları için insanları kandırıyor›› dediler.</p> 
 <p><a name="an_18:14">18:14</a> Pavlus tam söze başlayacakken Gallio Yahudilere şöyle dedi: ‹‹Ey Yahudiler, davanız bir haksızlık ya da ciddi bir suçla ilgili olsaydı, sizleri sabırla dinlemem gerekirdi.</p> 
 <p><a name="an_18:15">18:15</a> Ama sorun bir öğreti, bazı adlar ve kendi yasanızla ilgili olduğuna göre, bu davaya kendiniz bakın. Ben böyle şeylere yargıçlık etmek istemem.››</p> 
 <p><a name="an_18:16">18:16</a> Sonra Gallio onları mahkemeden kovdu.</p> 
 <p><a name="an_18:17">18:17</a> Hep birlikte, havranın yöneticisi Sostenisi yakalayıp mahkemenin önünde dövdüler. Gallio ise olup bitenlere hiç aldırmadı.</p> 
 <p><a name="an_18:18">18:18</a> Pavlus Korintteki kardeşlerin yanında bir süre daha kaldı. Sonra onlarla vedalaştı, Priskilla ve Akvila ile birlikte Suriyeye gitmek üzere gemiyle yola çıktı. Adakta bulunmuş olduğu için Kenherede saçlarını kestirmişti.</p> 
 <p><a name="an_18:19">18:19</a> Efese vardıkları zaman Priskilla ve Akvilayı orada bıraktı. Kendisi havraya giderek Yahudilerle tartışmaya başladı.</p> 
 <p><a name="an_18:20">18:20</a> Bunlar daha uzun bir süre kalmasını istedilerse de, Pavlus kabul etmedi.</p> 
 <p><a name="an_18:21">18:21</a> Ama onlara veda ederken, ‹‹Tanrı dilerse yanınıza yine döneceğim›› dedi. Sonra Efesten denize açıldı.</p> 
 <p><a name="an_18:22">18:22</a> Sezariyeye vardıktan sonra Yeruşalime gidip oradaki kiliseyi ziyaret etti, oradan da Antakyaya geçti.</p> 
 <p><a name="an_18:23">18:23</a> Bir süre orada kaldıktan sonra yola çıktı; Galatya bölgesini ve Frikyayı dolaşarak bütün öğrencileri ruhça pekiştirdi.</p> 
 <p><a name="an_18:24">18:24</a> Bu arada İskenderiye doğumlu Apollos adında bir Yahudi Efese geldi. Üstün bir konuşma yeteneği olan Apollos, Kutsal Yazıları çok iyi biliyordu.</p> 
 <p><a name="an_18:25">18:25</a> Rabbin yolunda eğitilmiş bir kişiydi. Ateşli bir ruhla konuşuyor ve sadece Yahyanın vaftizini bildiği halde İsayla ilgili gerçekleri doğru öğretiyordu.</p> 
 <p><a name="an_18:26">18:26</a> Havrada cesaretle konuşmaya başladı. Kendisini dinleyen Priskilla ile Akvila, onu yanlarına alarak Tanrı yolunu ona daha doğru biçimde açıkladılar.</p> 
 <p><a name="an_18:27">18:27</a> Apollos Ahayaya gitmek isteyince kardeşler onu cesaretlendirdiler. Onu iyi karşılamaları için oradaki öğrencilere mektup yazdılar. Apollos Ahayaya varınca Tanrının lütfuyla iman etmiş olanlara çok yardım etti.</p> 
 <p><a name="an_18:28">18:28</a> Şöyle ki Kutsal Yazılar'dan, İsa'nın Mesih olduğunu kanıtlayarak Yahudiler'in iddialarını açıkça ve güçlü bir şekilde çürüttü.</p> 
 <p><a name="an_19:1">19:1</a> Apollos Korintteyken Pavlus, iç bölgelerden geçerek Efese geldi. Orada bazı öğrencileri bularak onlara, ‹‹İman ettiğiniz zaman Kutsal Ruhu aldınız mı?›› diye sordu. ‹‹Kutsal Ruhun varlığından haberimiz yok ki!›› dediler.</p> 
 <p><a name="an_19:3">19:3</a> ‹‹Öyleyse neye dayanarak vaftiz oldunuz?›› diye sordu. ‹‹Yahyanın öğretisine dayanarak vaftiz olduk›› dediler.</p> 
 <p><a name="an_19:4">19:4</a> Pavlus, ‹‹Yahyanın yaptığı vaftiz, tövbeyle ilgili bir vaftizdi›› dedi. ‹‹Halka, kendisinden sonra gelecek Olana, yani İsaya inanmalarını söyledi.››</p> 
 <p><a name="an_19:5">19:5</a> Onlar bunu duyunca, Rab İsanın adıyla vaftiz oldular.</p> 
 <p><a name="an_19:6">19:6</a> Pavlus ellerini onların üzerine koyunca Kutsal Ruh üzerlerine indi ve bilmedikleri dillerle konuşup peygamberlik etmeye başladılar.</p> 
 <p><a name="an_19:7">19:7</a> Aşağı yukarı on iki kişiydiler.</p> 
 <p><a name="an_19:8">19:8</a> Havraya giren Pavlus cesaretle konuşmaya başladı. Üç ay boyunca oradakilerle tartışıp durdu, onları Tanrının Egemenliği konusunda ikna etmeye çalıştı.</p> 
 <p><a name="an_19:9">19:9</a> Ne var ki, bazıları sert bir tutum takınıp ikna olmamakta direndiler ve İsanın yolunu halkın önünde kötülemeye başladılar. Bunun üzerine Pavlus onlardan ayrıldı. Öğrencilerini de alıp götürdü ve Tiranusun dershanesinde her gün tartışmalarını sürdürdü.</p> 
 <p><a name="an_19:10">19:10</a> Bu durum iki yıl sürdü. Sonunda Yahudi olsun Grek olsun, Asya İlinde yaşayan herkes Rabbin sözünü işitti.</p> 
 <p><a name="an_19:11">19:11</a> Tanrı, Pavlusun eliyle olağanüstü mucizeler yaratıyordu.</p> 
 <p><a name="an_19:12">19:12</a> Şöyle ki, Pavlusun bedenine değen peşkir ve peştamallar hasta olanlara götürüldüğünde, hastalıkları yok oluyor, kötü ruhlar içlerinden çıkıyordu.</p> 
 <p><a name="an_19:13">19:13</a> Çevrede dolaşıp kötü ruhları kovmakla uğraşan bazı Yahudiler de kötü ruhlara tutsak olanları Rab İsanın adını anarak kurtarmaya kalkıştılar. ‹‹Pavlusun tanıttığı İsanın adıyla size emrediyoruz!›› diyorlardı.</p> 
 <p><a name="an_19:14">19:14</a> Bunu yapanlar arasında Skeva adlı bir Yahudi başkâhinin yedi oğlu da vardı.</p> 
 <p><a name="an_19:15">19:15</a> Kötü ruh ise onlara şöyle karşılık verdi: ‹‹İsayı biliyor, Pavlusu da tanıyorum, ama siz kimsiniz?››</p> 
 <p><a name="an_19:16">19:16</a> İçinde kötü ruh bulunan adam onlara saldırdı, hepsini alt ederek bozguna uğrattı. Öyle ki, o evden çıplak ve yaralı olarak kaçtılar.</p> 
 <p><a name="an_19:17">19:17</a> Bu haber, Efeste yaşayan bütün Yahudilerle Greklere ulaştı. Hepsini bir korku aldı ve Rab İsanın adı büyük bir saygınlık kazandı.</p> 
 <p><a name="an_19:18">19:18</a> İman edenlerin birçoğu geliyor, yaptıkları kötülükleri itiraf edip anlatıyordu.</p> 
 <p><a name="an_19:19">19:19</a> Büyücülükle uğraşmış bir sürü kişi de kitaplarını toplayıp herkesin önünde yaktılar. Kitapların değerini hesapladıklarında toplam elli bin gümüş tuttuğunu gördüler.</p> 
 <p><a name="an_19:20">19:20</a> Böylelikle Rabbin sözü güçlü biçimde yayılıp etkinlik kazanıyordu.</p> 
 <p><a name="an_19:21">19:21</a> Pavlus, bu olup bitenlerden sonra Makedonya ve Ahayadan geçip Yeruşalime gitmeye karar verdi. ‹‹Oraya gittikten sonra Romayı da görmem gerek›› diyordu.</p> 
 <p><a name="an_19:22">19:22</a> Yardımcılarından ikisini, Timoteos ile Erastusu Makedonyaya göndererek kendisi bir süre daha Asya İlinde kaldı.</p> 
 <p><a name="an_19:23">19:23</a> O sırada İsanın yoluna ilişkin büyük bir kargaşalık çıktı.</p> 
 <p><a name="an_19:24">19:24</a> Artemis Tapınağının gümüşten maketlerini yapan Dimitrios adlı bir kuyumcu, el sanatçılarına bir hayli iş sağlıyordu.</p> 
 <p><a name="an_19:25">19:25</a> Sanatçıları ve benzer işlerle uğraşanları bir araya toplayarak onlara şöyle dedi: ‹‹Efendiler, bu işten büyük kazanç sağladığımızı biliyorsunuz.</p> 
 <p><a name="an_19:26">19:26</a> Ama Pavlus denen bu adamın, elle yapılan tanrıların gerçek tanrılar olmadığını söyleyerek yalnız Efeste değil, neredeyse bütün Asya İlinde çok sayıda kişiyi kandırıp saptırdığını görüyor ve duyuyorsunuz.</p> 
 <p><a name="an_19:27">19:27</a> Hem bu sanatımız saygınlığını yitirmek tehlikesiyle karşı karşıyadır, hem de ulu tanrıça Artemisin Tapınağının hiçe sayılması ve bütün Asya İliyle bütün dünyanın tapındığı tanrıçanın, ululuğundan yoksun kalması tehlikesi vardır.››</p> 
 <p><a name="an_19:28">19:28</a> Oradakiler bunu duyunca öfkeyle doldular. ‹‹Efeslilerin Artemisi uludur!›› diye bağırmaya başladılar.</p> 
 <p><a name="an_19:29">19:29</a> Kent büsbütün karıştı. Halk, Pavlusun yol arkadaşlarından Makedonyalı Gayus ve Aristarhusu yakalayıp sürükleyerek birlikte tiyatroya koşuştu.</p> 
 <p><a name="an_19:30">19:30</a> Pavlus halkın arasına girmek istediyse de, öğrenciler onu bırakmadı.</p> 
 <p><a name="an_19:31">19:31</a> Hatta, Pavlusun dostu olan bazı Asya İli yöneticileri ona haber yollayarak tiyatroda görünmemesi için yalvardılar.</p> 
 <p><a name="an_19:32">19:32</a> Tiyatrodaki topluluk karışıklık içindeydi. Her kafadan bir ses çıkıyordu. Çoğu ne için toplandığını bile bilmiyordu.</p> 
 <p><a name="an_19:33">19:33</a> Yahudiler İskenderi öne çıkarınca kalabalıktan bazıları olayı ona bağladı. Eliyle bir işaret yapan İskender, halka savunmasını yapmak istedi.</p> 
 <p><a name="an_19:34">19:34</a> Ama halk kendisinin Yahudi olduğunu anlayınca hep bir ağızdan yaklaşık iki saat boyunca, ‹‹Efeslilerin Artemisi uludur!›› diye bağırıp durdu.</p> 
 <p><a name="an_19:35">19:35</a> Kalabalığı yatıştıran belediye yazmanı, ‹‹Ey Efesliler›› dedi, ‹‹Efes Kentinin, ulu Artemis Tapınağının ve gökten düşen kutsal taşın bekçisi olduğunu bilmeyen var mı?</p> 
 <p><a name="an_19:36">19:36</a> Bunları hiç kimse inkâr edemez. Bunun için sakin olmanız ve düşüncesiz bir şey yapmamanız gerekir.</p> 
 <p><a name="an_19:37">19:37</a> Buraya getirdiğiniz bu adamlar, ne tapınakları yağma ettiler, ne de tanrıçamıza sövdüler.</p> 
 <p><a name="an_19:38">19:38</a> Dimitrios ve sanatçı arkadaşlarının herhangi birinden şikâyeti varsa, mahkemeler açık, yargıçlar da var. Karşılıklı suçlamalarını orada yapsınlar.</p> 
 <p><a name="an_19:39">19:39</a> Soruşturacağınız başka bir durum varsa, bunun yasal bir toplantıda çözümlenmesi gerekir.</p> 
 <p><a name="an_19:40">19:40</a> Bugünkü olaylardan ötürü ayaklanma suçundan yargılanmak tehlikesindeyiz. Hiçbir gerekçesi olmayan bu kargaşanın hesabını veremeyeceğiz.››</p> 
 <p><a name="an_19:41">19:41</a> Bunları söyledikten sonra topluluğu dağıttı.</p> 
 <p><a name="an_20:1">20:1</a> Pavlus, kargaşalık yatıştıktan sonra öğrencileri çağırtıp onları yüreklendirdi. Sonra kendilerine veda ederek Makedonyaya gitmek üzere yola çıktı.</p> 
 <p><a name="an_20:2">20:2</a> O yöreleri dolaşarak imanlıları yüreklendiren birçok konuşmalar yaptıktan sonra Yunanistana gitti.</p> 
 <p><a name="an_20:3">20:3</a> Orada üç ay kaldı. Suriyeye deniz yoluyla gitmek üzereyken Yahudilerin kendisine karşı bir düzen kurması nedeniyle dönüşü Makedonya üzerinden yapmaya karar verdi.</p> 
 <p><a name="an_20:4">20:4</a> Piros oğlu Veriyalı Sopater, Selaniklilerden Aristarhus ile Sekundus, Derbeli Gayus, Timoteos ve Asya İlinden Tihikos ile Trofimos onunla birlikte gittiler.</p> 
 <p><a name="an_20:5">20:5</a> Bunlar önden gidip bizi Troasta beklediler.</p> 
 <p><a name="an_20:6">20:6</a> Biz de Mayasız Ekmek Bayramından sonra Filipiden denize açılıp beş günde Troasa gelerek onlarla buluştuk. Orada yedi gün kaldık.</p> 
 <p><a name="an_20:7">20:7</a> Haftanın ilk günü ekmek bölmek için bir araya toplandığımızda Pavlus imanlılara bir konuşma yaptı. Ertesi gün oradan ayrılacağı için konuşmasını gece yarısına dek sürdürdü.</p> 
 <p><a name="an_20:8">20:8</a> Toplanmış olduğumuz üst kattaki odada birçok kandil yanıyordu.</p> 
 <p><a name="an_20:9">20:9</a> Eftihos adlı bir delikanlı pencerede oturuyordu. Pavlus konuşmasını uzattıkça Eftihosu uyku bastı. Uykuya dalınca da ikinci kattan aşağı düştü ve yerden ölüsü kaldırıldı.</p> 
 <p><a name="an_20:10">20:10</a> Aşağı inen Pavlus delikanlının üzerine kapanıp onu kucakladı. ‹‹Telaşlanmayın, yaşıyor!›› dedi.</p> 
 <p><a name="an_20:11">20:11</a> Sonra yukarı çıkıp ekmek böldü ve yemek yedi. Gün doğuncaya dek onlarla uzun uzun konuştu, sonra oradan ayrıldı.</p> 
 <p><a name="an_20:12">20:12</a> Çocuğu diri olarak evine götüren imanlılar bu olaydan büyük cesaret aldılar.</p> 
 <p><a name="an_20:13">20:13</a> Biz önden giderek gemiye bindik ve Assosa hareket ettik. Pavlusu oradan alacaktık. Kendisi karadan gitmek istediği için bunu böyle düzenlemişti.</p> 
 <p><a name="an_20:14">20:14</a> Bizi Assosta karşılayınca onu gemiye alıp Midilliye geçtik.</p> 
 <p><a name="an_20:15">20:15</a> Oradan denize açılıp ertesi gün Sakız Adasının karşısına geldik. Üçüncü gün Sisama uğradık ve bir gün sonra Milete vardık.</p> 
 <p><a name="an_20:16">20:16</a> Pavlus, Asya İlinde vakit kaybetmemek için Efese uğramamaya karar vermişti. Pentikost Günü Yeruşalimde olabilmek umuduyla acele ediyordu.</p> 
 <p><a name="an_20:17">20:17</a> Pavlus, Miletten Efese haber yollayarak kilisenin ihtiyarlarını yanına çağırttı.</p> 
 <p><a name="an_20:18">20:18</a> Yanına geldikleri zaman onlara şöyle dedi: ‹‹Asya İline ayak bastığım ilk günden beri, sizinle bulunduğum bütün süre boyunca, nasıl davrandığımı biliyorsunuz.</p> 
 <p><a name="an_20:19">20:19</a> Yahudilerin kurduğu düzenlerden çektiğim sıkıntıların ortasında Rabbe tam bir alçakgönüllülükle, gözyaşları içinde kulluk ettim.</p> 
 <p><a name="an_20:20">20:20</a> Yararlı olan herhangi bir şeyi size duyurmaktan, gerek açıkta gerek evden eve dolaşarak size öğretmekten çekinmedim.</p> 
 <p><a name="an_20:21">20:21</a> Hem Yahudileri hem de Grekleri, tövbe edip Tanrıya dönmeye ve Rabbimiz İsaya inanmaya çağırdım.</p> 
 <p><a name="an_20:22">20:22</a> ‹‹Şimdi de Ruha boyun eğerek Yeruşalime gidiyorum. Orada başıma neler geleceğini bilmiyorum.</p> 
 <p><a name="an_20:23">20:23</a> Ancak Kutsal Ruh, beni zincirler ve sıkıntıların beklediğine dair her kentte beni uyarıyor.</p> 
 <p><a name="an_20:24">20:24</a> Canımı hiç önemsemiyorum, ona değer vermiyorum. Yeter ki yarışı bitireyim ve Rab İsadan aldığım görevi, Tanrının lütfunu bildiren Müjdeye tanıklık etme görevini tamamlayayım.</p> 
 <p><a name="an_20:25">20:25</a> ‹‹Şimdi aralarında dolaşıp Tanrının Egemenliğini duyurduğum sizlerden hiçbirinin yüzümü bir daha görmeyeceğini biliyorum.</p> 
 <p><a name="an_20:26">20:26</a> Bu yüzden bugün size şunu açıkça söyleyeyim: Ben kimsenin uğrayacağı cezadan sorumlu değilim.</p> 
 <p><a name="an_20:27">20:27</a> Tanrının isteğini size tam olarak bildirmekten çekinmedim.</p> 
 <p><a name="an_20:28">20:28</a> Kendinize ve Kutsal Ruhun sizi gözetmen olarak görevlendirdiği bütün sürüye göz kulak olun. Rabbin kendi kanı pahasına sahip olduğu kiliseyi gütmek üzere atandınız.</p> 
 <p><a name="an_20:29">20:29</a> Ben gittikten sonra sürüyü esirgemeyen yırtıcı kurtların aranıza gireceğini biliyorum.</p> 
 <p><a name="an_20:30">20:30</a> Hatta öğrencileri kendi peşlerinden sürüklemek için sizin aranızdan da sapık sözler söyleyen kişiler çıkacak.</p> 
 <p><a name="an_20:31">20:31</a> Bunun için uyanık durun. Üç yıl boyunca, aralıksız, gece gündüz demeden, gözyaşı dökerek her birinizi nasıl uyardığımı hatırlayın.</p> 
 <p><a name="an_20:32">20:32</a> ‹‹Şimdi sizi Tanrıya ve Onun lütfunu bildiren söze emanet ediyorum. Bu söz, sizi ruhça geliştirecek ve kutsal kılınmış olan bütün insanlar arasında mirasa kavuşturacak güçtedir.</p> 
 <p><a name="an_20:33">20:33</a> Ben hiç kimsenin altınına, gümüşüne ya da giysisine göz dikmedim.</p> 
 <p><a name="an_20:34">20:34</a> Siz de bilirsiniz ki, bu eller hem benim, hem de benimle birlikte olanların gereksinmelerini karşılamak için hizmet etmiştir.</p> 
 <p><a name="an_20:35">20:35</a> Yaptığım her işte sizlere, böyle emek vererek güçsüzlere yardım etmemiz ve Rab İsanın, ‹Vermek, almaktan daha büyük mutluluktur› diyen sözünü unutmamamız gerektiğini gösterdim.››</p> 
 <p><a name="an_20:36">20:36</a> Pavlus bu sözleri söyledikten sonra diz çöküp onlarla birlikte dua etti.</p> 
 <p><a name="an_20:37">20:37</a> Sonra hepsi acı acı ağlayarak Pavlusun boynuna sarıldılar, onu öptüler.</p> 
 <p><a name="an_20:38">20:38</a> Onları en çok üzen, ‹‹Yüzümü bir daha görmeyeceksiniz›› demesi oldu. Sonra onu gemiye kadar geçirdiler.</p> 
 <p><a name="an_21:1">21:1</a> Onlardan ayrılınca denize açılıp doğru İstanköye gittik. Ertesi gün Rodosa, oradan da Pataraya geçtik.</p> 
 <p><a name="an_21:2">21:2</a> Fenikeye gidecek bir gemi bulduk, buna binip denize açıldık.</p> 
 <p><a name="an_21:3">21:3</a> Kıbrısı görünce güneyinden geçerek Suriyeye yöneldik ve Sur Kentinde karaya çıktık. Gemi, yükünü orada boşaltacaktı.</p> 
 <p><a name="an_21:4">21:4</a> İsanın oradaki öğrencilerini arayıp bulduk ve yanlarında bir hafta kaldık. Öğrenciler Ruhun yönlendirmesiyle Pavlusu Yeruşalime gitmemesi için uyardılar.</p> 
 <p><a name="an_21:5">21:5</a> Günümüz dolunca kentten ayrılıp yolumuza devam ettik. İmanlıların hepsi, eşleri ve çocuklarıyla birlikte bizi kentin dışına kadar geçirdiler. Deniz kıyısında diz çöküp dua ettik.</p> 
 <p><a name="an_21:6">21:6</a> Birbirimizle vedalaştıktan sonra biz gemiye bindik, onlar da evlerine döndüler.</p> 
 <p><a name="an_21:7">21:7</a> Surdan deniz yolculuğumuza devam ederek Batlamya Kentine geldik. Oradaki kardeşleri ziyaret edip bir gün yanlarında kaldık.</p> 
 <p><a name="an_21:8">21:8</a> Ertesi gün ayrılıp Sezariyeye geldik. Yedilerden biri olan müjdeci Filipusun evine giderek onun yanında kaldık.</p> 
 <p><a name="an_21:9">21:9</a> Bu adamın peygamberlik eden, evlenmemiş dört kızı vardı.</p> 
 <p><a name="an_21:10">21:10</a> Oraya varışımızdan birkaç gün sonra Yahudiyeden Hagavos adlı bir peygamber geldi.</p> 
 <p><a name="an_21:11">21:11</a> Bu adam bize yaklaşıp Pavlusun kuşağını aldı, bununla kendi ellerini ayaklarını bağlayarak dedi ki, ‹‹Kutsal Ruh şöyle diyor: ‹Yahudiler, bu kuşağın sahibini Yeruşalimde böyle bağlayıp öteki uluslara teslim edecekler.› ››</p> 
 <p><a name="an_21:12">21:12</a> Bu sözleri duyunca hem bizler hem de oralılar Yeruşalime gitmemesi için Pavlusa yalvardık.</p> 
 <p><a name="an_21:13">21:13</a> Bunun üzerine Pavlus şöyle karşılık verdi: ‹‹Ne yapıyorsunuz, ne diye ağlayıp yüreğimi sızlatıyorsunuz? Ben Rab İsanın adı uğruna Yeruşalimde yalnız bağlanmaya değil, ölmeye de hazırım.››</p> 
 <p><a name="an_21:14">21:14</a> Pavlusu ikna edemeyince, ‹‹Rabbin istediği olsun›› diyerek sustuk.</p> 
 <p><a name="an_21:15">21:15</a> Bir süre sonra hazırlığımızı yapıp Yeruşalime doğru yola çıktık.</p> 
 <p><a name="an_21:16">21:16</a> Sezariyedeki öğrencilerden bazıları da bizimle birlikte geldiler. Bizi, evinde kalacağımız adama, eski öğrencilerden Kıbrıslı Minasona götürdüler.</p> 
 <p><a name="an_21:17">21:17</a> Yeruşalime vardığımız zaman kardeşler bizi sevinçle karşıladılar.</p> 
 <p><a name="an_21:18">21:18</a> Ertesi gün Pavlusla birlikte Yakupu görmeye gittik. İhtiyarların hepsi orada toplanmıştı.</p> 
 <p><a name="an_21:19">21:19</a> Pavlus, onların hal hatırını sorduktan sonra, hizmetinin aracılığıyla Tanrının öteki uluslar arasında yaptıklarını teker teker anlattı.</p> 
 <p><a name="an_21:20">21:20</a> Bunları işitince Tanrıyı yücelttiler. Pavlusa, ‹‹Görüyorsun kardeş, Yahudiler arasında binlerce imanlı var ve hepsi Kutsal Yasanın candan savunucusudur›› dediler.</p> 
 <p><a name="an_21:21">21:21</a> ‹‹Ne var ki, duyduklarına göre sen öteki uluslar arasında yaşayan bütün Yahudilere, çocuklarını sünnet etmemelerini, törelerimize uymamalarını söylüyor, Musanın Yasasına sırt çevirmeleri gerektiğini öğretiyormuşsun.</p> 
 <p><a name="an_21:22">21:22</a> Şimdi ne yapmalı? Senin buraya geldiğini mutlaka duyacaklar.</p> 
 <p><a name="an_21:23">21:23</a> Bunun için sana dediğimizi yap. Aramızda adak adamış dört kişi var.</p> 
 <p><a name="an_21:24">21:24</a> Bunları yanına al, kendileriyle birlikte arınma törenine katıl. Başlarını tıraş edebilmeleri için kurban masraflarını sen öde. Böylelikle herkes, seninle ilgili duyduklarının asılsız olduğunu, senin de Kutsal Yasaya uygun olarak yaşadığını anlasın.</p> 
 <p><a name="an_21:25">21:25</a> Öteki uluslardan olan imanlılara gelince, biz onlara, putlara sunulan kurbanların etinden, kandan, boğularak öldürülen hayvanlardan ve fuhuştan sakınmalarını öngören kararımızı yazmıştık.››</p> 
 <p><a name="an_21:26">21:26</a> Bunun üzerine Pavlus o dört kişiyi yanına aldı, ertesi gün onlarla birlikte arınma törenine katıldı. Sonra tapınağa girerek arınma günlerinin ne zaman tamamlanacağını, her birinin adına ne zaman kurban sunulacağını bildirdi.</p> 
 <p><a name="an_21:27">21:27</a> Yedi günlük süre bitmek üzereydi. Asya İlinden bazı Yahudiler Pavlusu tapınakta görünce bütün kalabalığı kışkırtarak onu yakaladılar.</p> 
 <p><a name="an_21:28">21:28</a> ‹‹Ey İsrailliler, yardım edin!›› diye bağırdılar. ‹‹Her yerde herkese, halkımıza, Kutsal Yasaya ve bu kutsal yere karşı öğretiler yayan adam budur. Üstelik tapınağa bazı Grekleri sokarak bu kutsal yeri kirletti.››</p> 
 <p><a name="an_21:29">21:29</a> Bu Yahudiler, daha önce kentte Pavlusun yanında gördükleri Efesli Trofimosun, Pavlus tarafından tapınağa sokulduğunu sanıyorlardı.</p> 
 <p><a name="an_21:30">21:30</a> Bütün kent ayağa kalkmıştı. Her taraftan koşuşup gelen halk Pavlusu tutup tapınaktan dışarı sürükledi. Arkasından tapınağın kapıları hemen kapatıldı.</p> 
 <p><a name="an_21:31">21:31</a> Onlar Pavlusu öldürmeye çalışırken, bütün Yeruşalimin karıştığı haberi Roma taburunun komutanına ulaştı.</p> 
 <p><a name="an_21:32">21:32</a> Komutan hemen yüzbaşılarla askerleri yanına alarak kalabalığın olduğu yere koştu. Komutanla askerleri gören halk Pavlusu dövmeyi bıraktı.</p> 
 <p><a name="an_21:33">21:33</a> O zaman komutan yaklaşıp Pavlusu yakaladı, çift zincirle bağlanması için buyruk verdi. Sonra, ‹‹Kimdir bu adam, ne yaptı?›› diye sordu.</p> 
 <p><a name="an_21:34">21:34</a> Kalabalıktakilerin her biri ayrı bir şey bağırıyordu. Kargaşalıktan ötürü kesin bilgi edinemeyen komutan, Pavlusun kaleye götürülmesini buyurdu.</p> 
 <p><a name="an_21:35">21:35</a> Pavlus merdivenlere geldiğinde kalabalık öylesine azmıştı ki, askerler onu taşımak zorunda kaldılar.</p> 
 <p><a name="an_21:36">21:36</a> Kalabalık, ‹‹Öldürün onu!›› diye bağırarak onları izliyordu.</p> 
 <p><a name="an_21:37">21:37</a> Kaleden içeri girmek üzereyken Pavlus komutana, ‹‹Sana bir şey söyleyebilir miyim?›› dedi. Komutan, ‹‹Grekçe biliyor musun?›› dedi.</p> 
 <p><a name="an_21:38">21:38</a> ‹‹Sen bundan bir süre önce bir ayaklanma başlatıp dört bin tedhişçiyi çöle götüren Mısırlı değil misin?››</p> 
 <p><a name="an_21:39">21:39</a> Pavlus, ‹‹Ben Kilikyadan Tarsuslu bir Yahudi, hiç de önemsiz olmayan bir kentin vatandaşıyım›› dedi. ‹‹Rica ederim, halka birkaç söz söylememe izin ver.››</p> 
 <p><a name="an_21:40">21:40</a> Komutanın izin vermesi üzerine Pavlus merdivende dikilip eliyle halka bir işaret yaptı. Derin bir sessizlik olunca, İbrani dilinde konuşmaya başladı.</p> 
 <p><a name="an_22:1">22:1</a> ‹‹Kardeşler ve babalar, size şimdi yapacağım savunmayı dinleyin›› dedi.</p> 
 <p><a name="an_22:2">22:2</a> Pavlusun kendilerine İbrani dilinde seslendiğini duyduklarında daha derin bir sessizlik oldu. Pavlus şöyle devam etti: ‹‹Ben Yahudiyim. Kilikyanın Tarsus Kentinde doğdum ve burada, Yeruşalimde Gamalielin dizinin dibinde büyüdüm. Atalarımızın yasasıyla ilgili sıkı bir eğitimden geçtim. Bugün hepinizin yaptığı gibi, ben de Tanrı için gayretle çalışan biriydim.</p> 
 <p><a name="an_22:4">22:4</a> İsanın yolundan gidenlere öldüresiye zulmeder, kadın erkek demeden onları bağlayıp hapse atardım.</p> 
 <p><a name="an_22:5">22:5</a> Başkâhin ile bütün kurul üyeleri söylediklerimi doğrulayabilirler. Onlardan Yahudi kardeşlere yazılmış mektuplar alarak Şama doğru yola çıkmıştım. Amacım, oradaki İsa inanlılarını da cezalandırmak üzere bağlayıp Yeruşalime getirmekti.</p> 
 <p><a name="an_22:6">22:6</a> ‹‹Ben öğleye doğru yol alıp Şama yaklaşırken, birdenbire gökten parlak bir ışık çevremi aydınlattı.</p> 
 <p><a name="an_22:7">22:7</a> Yere yıkıldım. Bir sesin bana, ‹Saul, Saul! Neden bana zulmediyorsun?› dediğini işittim.</p> 
 <p><a name="an_22:8">22:8</a> ‹‹ ‹Ey Efendim, sen kimsin?› diye sordum. ‹‹Ses bana, ‹Ben senin zulmettiğin Nasıralı İsayım› dedi.</p> 
 <p><a name="an_22:9">22:9</a> Yanımdakiler ışığı gördülerse de, benimle konuşanın söylediklerini anlamadılar.</p> 
 <p><a name="an_22:10">22:10</a> ‹‹ ‹Rab, ne yapmalıyım?› diye sordum. ‹‹Rab bana, ‹Kalk, Şama git› dedi, ‹Yapmanı tasarladığım her şey orada sana bildirilecek.›</p> 
 <p><a name="an_22:11">22:11</a> Parlayan ışığın görkeminden gözlerim görmez olduğundan, yanımdakiler elimden tutup beni Şama götürdüler.</p> 
 <p><a name="an_22:12">22:12</a> ‹‹Orada Hananya adında dindar, Kutsal Yasaya bağlı biri vardı. Kentte yaşayan bütün Yahudilerin kendisinden övgüyle söz ettiği bu adam gelip yanımda durdu ve, ‹Saul kardeş, gözlerin görsün!› dedi. Ve ben o anda onu gördüm.</p> 
 <p><a name="an_22:14">22:14</a> ‹‹Hananya, ‹Atalarımızın Tanrısı, kendisinin isteğini bilmen ve Adil Olanı görüp Onun ağzından bir ses işitmen için seni seçmiştir› dedi.</p> 
 <p><a name="an_22:15">22:15</a> ‹Görüp işittiklerini bütün insanlara duyurarak Onun tanıklığını yapacaksın.</p> 
 <p><a name="an_22:16">22:16</a> Haydi, ne bekliyorsun? Kalk, Onun adını anarak vaftiz ol ve günahlarından arın!›</p> 
 <p><a name="an_22:17">22:17</a> ‹‹Ben Yeruşalime döndükten sonra, tapınakta dua ettiğim bir sırada, kendimden geçerek Rabbi gördüm. Bana, ‹Çabuk ol› dedi, ‹Yeruşalimden hemen ayrıl. Çünkü benimle ilgili tanıklığını kabul etmeyecekler.›</p> 
 <p><a name="an_22:19">22:19</a> ‹‹ ‹Ya Rab› dedim, ‹Benim havradan havraya giderek sana inananları tutuklayıp dövdüğümü biliyorlar.</p> 
 <p><a name="an_22:20">22:20</a> Üstelik sana tanıklık eden İstefanosun kanı döküldüğü zaman, ben de oradaydım. Onu öldürenlerin kaftanlarına bekçilik ederek yapılanları onayladım.›</p> 
 <p><a name="an_22:21">22:21</a> ‹‹Rab bana, ‹Git› dedi, ‹Seni uzaktaki uluslara göndereceğim.› ››</p> 
 <p><a name="an_22:22">22:22</a> Pavlusu buraya kadar dinleyenler, bu söz üzerine, ‹‹Böylesini yeryüzünden temizlemeli, yaşaması uygun değil!›› diye seslerini yükselttiler.</p> 
 <p><a name="an_22:23">22:23</a> Onlar böyle bağırır, üstlüklerini sallayıp havaya toz savururken komutan, Pavlusun kalenin içine götürülmesini buyurdu. Halkın neden Pavlusun aleyhine böyle bağırdığını öğrenmek için onun kamçılanarak sorguya çekilmesini istedi.</p> 
 <p><a name="an_22:25">22:25</a> Kendisini sırımlarla bağlayıp kollarını geriyorlardı ki, Pavlus orada duran yüzbaşıya, ‹‹Mahkemesi yapılmamış bir Roma vatandaşını kamçılamanız yasaya uygun mudur?›› dedi.</p> 
 <p><a name="an_22:26">22:26</a> Yüzbaşı bunu duyunca gidip komutana haber verdi. ‹‹Ne yapıyorsun?›› dedi. ‹‹Bu adam Roma vatandaşıymış.››</p> 
 <p><a name="an_22:27">22:27</a> Komutan Pavlusun yanına geldi, ‹‹Söyle bakayım, sen Romalı mısın?›› diye sordu. Pavlus da, ‹‹Evet›› dedi.</p> 
 <p><a name="an_22:28">22:28</a> Komutan, ‹‹Ben bu vatandaşlığı yüklü bir para ödeyerek elde ettim›› diye karşılık verdi. Pavlus, ‹‹Ben ise doğuştan Roma vatandaşıyım›› dedi.</p> 
 <p><a name="an_22:29">22:29</a> Onu sorguya çekecek olanlar hemen yanından çekilip gittiler. Kendisini bağlatan komutan da, onun Roma vatandaşı olduğunu anlayınca korktu.</p> 
 <p><a name="an_22:30">22:30</a> Komutan ertesi gün, Yahudiler'in Pavlus'u tam olarak neyle suçladıklarını öğrenmek için onu hapisten getirtti, başkâhinlerle bütün Yüksek Kurul'un toplanması için buyruk verdi ve onu aşağı indirip Kurul'un önüne çıkardı.</p> 
 <p><a name="an_23:1">23:1</a> Yüksek Kurulu dikkatle süzen Pavlus, ‹‹Kardeşler›› dedi, ‹‹Ben bugüne dek Tanrının önünde tertemiz bir vicdanla yaşadım.››</p> 
 <p><a name="an_23:2">23:2</a> Başkâhin Hananya, Pavlusun yanında duranlara onun ağzına vurmaları için buyruk verdi.</p> 
 <p><a name="an_23:3">23:3</a> Bunun üzerine Pavlus ona, ‹‹Seni badanalı duvar, Tanrı sana vuracaktır!›› dedi. ‹‹Hem oturmuş Kutsal Yasaya göre beni yargılıyorsun, hem de Yasayı çiğneyerek beni dövdürüyorsun.››</p> 
 <p><a name="an_23:4">23:4</a> Çevrede duranlar, ‹‹Tanrının başkâhinine hakaret mi ediyorsun?›› dediler.</p> 
 <p><a name="an_23:5">23:5</a> Pavlus, ‹‹Kardeşler, başkâhin olduğunu bilmiyordum›› dedi. ‹‹Nitekim, ‹Halkını yönetenleri kötüleme› diye yazılmıştır.››</p> 
 <p><a name="an_23:6">23:6</a> Oradakilerden bir bölümünün Saduki, öbürlerinin de Ferisi mezhebinden olduğunu anlayan Pavlus, Yüksek Kurula şöyle seslendi: ‹‹Kardeşler, ben özbeöz Ferisiyim. Ölülerin dirileceği umudunu beslediğim için yargılanmaktayım.››</p> 
 <p><a name="an_23:7">23:7</a> Pavlusun bu sözü üzerine Ferisilerle Sadukiler çekişmeye başladılar, Kurul ikiye bölündü.</p> 
 <p><a name="an_23:8">23:8</a> Sadukiler, ölümden diriliş, melek ve ruh yoktur derler; Ferisiler ise bunların hepsine inanırlar.</p> 
 <p><a name="an_23:9">23:9</a> Kurulda büyük bir kargaşalık çıktı. Ferisi mezhebinden bazı din bilginleri kalkıp ateşli bir şekilde, ‹‹Bu adamda hiçbir suç görmüyoruz›› diye bağırdılar. ‹‹Bir ruh ya da bir melek kendisiyle konuşmuşsa, ne olmuş?››</p> 
 <p><a name="an_23:10">23:10</a> Çekişme öyle şiddetlendi ki komutan, Pavlusu parçalayacaklar diye korktu. Askerlerin aşağı inip onu zorla aralarından alarak kaleye götürmelerini buyurdu.</p> 
 <p><a name="an_23:11">23:11</a> O gece Rab Pavlusa görünüp, ‹‹Cesur ol›› dedi, ‹‹Yeruşalimde benimle ilgili nasıl tanıklık ettinse, Romada da öyle tanıklık etmen gerekir.››</p> 
 <p><a name="an_23:12">23:12</a> Ertesi sabah Yahudiler aralarında gizli bir anlaşma yaptılar. ‹‹Pavlusu öldürmeden bir şey yiyip içersek, bize lanet olsun!›› diye ant içtiler.</p> 
 <p><a name="an_23:13">23:13</a> Bu anlaşmaya katılanların sayısı kırkı aşıyordu.</p> 
 <p><a name="an_23:14">23:14</a> Bunlar başkâhinlerle ileri gelenlerin yanına gidip şöyle dediler: ‹‹Biz, ‹Pavlusu öldürmeden ağzımıza bir şey koyarsak, bize lanet olsun!› diye ant içtik.</p> 
 <p><a name="an_23:15">23:15</a> Şimdi siz Yüksek Kurulla birlikte, Pavlusa ilişkin durumu daha ayrıntılı bir şekilde araştıracakmış gibi, komutanın onu size getirmesini rica edin. Biz de, Pavlus daha Kurula gelmeden onu öldürmeye hazır olacağız.››</p> 
 <p><a name="an_23:16">23:16</a> Ne var ki, Pavlusun kızkardeşinin oğlu onların pusu kurduğunu duydu. Varıp kaleye girdi ve haberi Pavlusa iletti.</p> 
 <p><a name="an_23:17">23:17</a> Yüzbaşılardan birini yanına çağıran Pavlus, ‹‹Bu genci komutana götür, kendisine ileteceği bir haber var›› dedi.</p> 
 <p><a name="an_23:18">23:18</a> Yüzbaşı, genci alıp komutana götürdü. ‹‹Tutuklu Pavlus beni çağırıp bu genci sana getirmemi rica etti. Sana bir söyleyeceği varmış›› dedi.</p> 
 <p><a name="an_23:19">23:19</a> Komutan, genci elinden tutup bir yana çekti. ‹‹Bana bildirmek istediğin nedir?›› diye sordu.</p> 
 <p><a name="an_23:20">23:20</a> ‹‹Yahudiler sözbirliği ettiler›› dedi, ‹‹Pavlusla ilgili durumu daha ayrıntılı bir şekilde araştırmak istiyorlarmış gibi, yarın onu Yüksek Kurula götürmeni rica edecekler.</p> 
 <p><a name="an_23:21">23:21</a> Ama sen onlara kanma! Aralarından kırktan fazla kişi ona pusu kurmuş bekliyor. ‹Onu ortadan kaldırmadan bir şey yiyip içersek, bize lanet olsun!› diye ant içtiler. Şimdi hazırlar, senden olumlu bir yanıt gelmesini bekliyorlar.››</p> 
 <p><a name="an_23:22">23:22</a> Komutan, ‹‹Bunları bana açıkladığını hiç kimseye söyleme›› diye uyardıktan sonra genci salıverdi.</p> 
 <p><a name="an_23:23">23:23</a> Komutan, yüzbaşılardan ikisini yanına çağırıp şöyle dedi: ‹‹Akşam saat dokuzda Sezariyeye hareket etmek üzere iki yüz piyade, yetmiş atlı ve iki yüz mızraklı hazırlayın.</p> 
 <p><a name="an_23:24">23:24</a> Ayrıca Pavlusu bindirip Vali Feliksin yanına sağ salim ulaştırmak için hayvan sağlayın.››</p> 
 <p><a name="an_23:25">23:25</a> Sonra şöyle bir mektup yazdı: ‹‹Klavdius Lisiastan, Sayın Vali Felikse selam.</p> 
 <p><a name="an_23:27">23:27</a> Bu adamı Yahudiler yakalamış öldürmek üzereydiler. Ne var ki, kendisinin Roma vatandaşı olduğunu öğrenince askerlerle yetişip onu kurtardım.</p> 
 <p><a name="an_23:28">23:28</a> Kendisini neyle suçladıklarını bilmek istediğim için onu Yahudilerin Yüksek Kurulunun önüne çıkarttım.</p> 
 <p><a name="an_23:29">23:29</a> Suçlamanın, Yahudilerin yasasına ilişkin bazı sorunlarla ilgili olduğunu öğrendim. Ölüm ya da hapis cezasını gerektiren herhangi bir suçlama yoktu.</p> 
 <p><a name="an_23:30">23:30</a> Bana bu adama karşı bir tuzak kurulduğu bildirilince onu hemen sana gönderdim. Onu suçlayanlara da kendisiyle ilgili şikâyetlerini sana bildirmelerini buyurdum.››</p> 
 <p><a name="an_23:31">23:31</a> Askerler, kendilerine verilen buyruk uyarınca Pavlusu alıp geceleyin Antipatrise götürdüler.</p> 
 <p><a name="an_23:32">23:32</a> Ertesi gün, atlıları Pavlusla birlikte yola devam etmek üzere bırakarak kaleye döndüler.</p> 
 <p><a name="an_23:33">23:33</a> Atlılar Sezariyeye varınca mektubu valiye verip Pavlusu teslim ettiler.</p> 
 <p><a name="an_23:34">23:34</a> Vali mektubu okuduktan sonra Pavlus'un hangi ilden olduğunu sordu. Kilikyalı olduğunu öğrenince, ‹‹Seni suçlayanlar da gelsin, o zaman seni dinlerim›› dedi. Sonra Pavlus'un, Hirodes'in sarayında gözaltında tutulması için buyruk verdi.</p> 
 <p><a name="an_24:1">24:1</a> Bundan beş gün sonra Başkâhin Hananya, bazı ileri gelenler ve Tertullus adlı bir hatip Sezariyeye gelip Pavlusla ilgili şikâyetlerini valiye ilettiler.</p> 
 <p><a name="an_24:2">24:2</a> Pavlus çağrılınca Tertullus suçlamalarına başladı. ‹‹Ey erdemli Feliks!›› dedi. ‹‹Senin sayende uzun süredir esenlik içinde yaşamaktayız. Aldığın önlemlerle de bu ulusun yararına olumlu gelişmeler kaydedilmiştir. Yaptıklarını, her zaman ve her yerde büyük bir şükranla anıyoruz.</p> 
 <p><a name="an_24:4">24:4</a> Seni fazla yormak istemiyorum; söyleyeceğimiz birkaç sözü hoşgörüyle dinlemeni rica ediyorum.</p> 
 <p><a name="an_24:5">24:5</a> ‹‹Biz şunu anladık ki, bu adam dünyanın her yanında bütün Yahudiler arasında kargaşalık çıkaran bir fesatçı ve Nasrani tarikatının elebaşılarından biridir.</p> 
 <p><a name="an_24:6">24:6</a> Tapınağı bile kirletmeye kalkıştı. Ama biz onu yakaladık. Onu sorguya çekersen, onunla ilgili bütün suçlamalarımızın doğruluğunu kendisinden öğrenebilirsin.››</p> 
 <p><a name="an_24:9">24:9</a> Oradaki Yahudiler de anlatılanların doğru olduğunu söyleyerek bu suçlamalara katıldılar.</p> 
 <p><a name="an_24:10">24:10</a> Valinin bir işareti üzerine Pavlus şöyle karşılık verdi: ‹‹Senin yıllardan beri bu ulusa yargıçlık ettiğini bildiğim için, kendi savunmamı sevinçle yapıyorum.</p> 
 <p><a name="an_24:11">24:11</a> Sen kendin de öğrenebilirsin, tapınmak amacıyla Yeruşalime gidişimden bu yana sadece on iki gün geçti.</p> 
 <p><a name="an_24:12">24:12</a> Beni ne tapınakta, ne havralarda, ne de kentin başka bir yerinde herhangi biriyle tartışırken ya da halkı ayaklandırmaya çalışırken görmüşlerdir.</p> 
 <p><a name="an_24:13">24:13</a> Şu anda bana yönelttikleri suçlamaları da sana kanıtlayamazlar.</p> 
 <p><a name="an_24:14">24:14</a> Bununla birlikte, sana şunu itiraf edeyim ki, kendilerinin tarikat dedikleri Yolun bir izleyicisi olarak atalarımızın Tanrısına kulluk ediyorum. Kutsal Yasada ve peygamberlerin kitaplarında yazılı her şeye inanıyorum.</p> 
 <p><a name="an_24:15">24:15</a> Aynı bu adamların kabul ettiği gibi, hem doğru kişilerin hem doğru olmayanların ölümden dirileceğine dair Tanrıya umut bağladım.</p> 
 <p><a name="an_24:16">24:16</a> Bu nedenle ben gerek Tanrı, gerek insanlar önünde vicdanımı temiz tutmaya her zaman özen gösteriyorum.</p> 
 <p><a name="an_24:17">24:17</a> ‹‹Uzun yıllar sonra, ulusuma bağışlar getirmek ve adaklar sunmak için Yeruşalime geldim.</p> 
 <p><a name="an_24:18">24:18</a> Beni tapınakta adaklar sunarken buldukları zaman arınmış durumdaydım. Çevremde ne bir kalabalık ne de karışıklık vardı. Ancak orada Asya İlinden bazı Yahudiler bulunuyordu.</p> 
 <p><a name="an_24:19">24:19</a> Onların bana karşı bir diyecekleri varsa, senin önüne çıkıp suçlamalarını belirtmeleri gerekir.</p> 
 <p><a name="an_24:20">24:20</a> Buradakiler de, Yüksek Kurulun önündeki duruşmam sırasında bende ne suç bulduklarını açıklasınlar.</p> 
 <p><a name="an_24:21">24:21</a> Önlerine çıkarıldığımda, ‹Bugün, ölülerin dirilişi konusunda tarafınızdan yargılanmaktayım› diye seslenmiştim. Olsa olsa beni bu konuda suçlayabilirler.››</p> 
 <p><a name="an_24:22">24:22</a> İsanın yoluna ilişkin derin bilgisi olan Feliks duruşmayı başka bir güne ertelerken, ‹‹Davanızla ilgili kararımı komutan Lisias gelince veririm›› dedi.</p> 
 <p><a name="an_24:23">24:23</a> Oradaki yüzbaşıya da Pavlusu gözaltında tutmasını, ama kendisine biraz serbestlik tanımasını, ona yardımda bulunmak isteyen dostlarından hiçbirine engel olmamasını buyurdu.</p> 
 <p><a name="an_24:24">24:24</a> Birkaç gün sonra Feliks, Yahudi olan karısı Drusilla ile birlikte geldi, Pavlusu çağırtarak Mesih İsaya olan inancı konusunda onu dinledi.</p> 
 <p><a name="an_24:25">24:25</a> Pavlus doğruluk, özdenetim ve gelecek olan yargı gününden söz edince Feliks korkuya kapıldı. ‹‹Şimdilik gidebilirsin›› dedi, ‹‹Fırsat bulunca seni yine çağırtırım.››</p> 
 <p><a name="an_24:26">24:26</a> Bir yandan da Pavlusun kendisine rüşvet vereceğini umuyordu. Bu nedenle onu sık sık çağırtır, onunla sohbet ederdi.</p> 
 <p><a name="an_24:27">24:27</a> İki yıl dolunca görevini Porkius Festus'a devreden Feliks, Yahudiler'in gönlünü kazanmak amacıyla Pavlus'u hapiste bıraktı.</p> 
 <p><a name="an_25:1">25:1</a> Eyalete vardıktan üç gün sonra Festus, Sezariyeden Yeruşalime gitti.</p> 
 <p><a name="an_25:2">25:2</a> Başkâhinlerle Yahudilerin ileri gelenleri, Pavlusla ilgili şikâyetlerini ona açıkladılar. Festustan kendilerine bir iyilikte bulunmasını isteyerek Pavlusu Yeruşalime getirtmesi için yalvardılar. Bu arada pusu kurup Pavlusu yolda öldüreceklerdi.</p> 
 <p><a name="an_25:4">25:4</a> Festus ise Pavlusun Sezariyede tutuklu bulunduğunu, kendisinin de yakında oraya gideceğini söyleyerek, ‹‹Aranızda yetkili olanlar benimle gelsinler; bu adam yanlış bir şey yapmışsa, ona karşı suç duyurusunda bulunsunlar›› dedi.</p> 
 <p><a name="an_25:6">25:6</a> Festus, onların arasında sadece sekiz on gün kadar kaldı; sonra Sezariyeye döndü. Ertesi gün yargı kürsüsüne oturarak Pavlusun getirilmesini buyurdu.</p> 
 <p><a name="an_25:7">25:7</a> Pavlus içeri girince, Yeruşalimden gelen Yahudiler çevresini sardılar ve kanıtlayamadıkları birçok ağır suçlamada bulundular.</p> 
 <p><a name="an_25:8">25:8</a> Pavlus, ‹‹Ne Yahudilerin yasasına, ne tapınağa, ne de Sezara karşı hiçbir günah işlemedim›› diyerek kendini savundu.</p> 
 <p><a name="an_25:9">25:9</a> Yahudilerin gönlünü kazanmak isteyen Festus, Pavlusa şöyle karşılık verdi: ‹‹Yeruşalime gidip orada benim önümde bu konularda yargılanmak ister misin?››</p> 
 <p><a name="an_25:10">25:10</a> Pavlus, ‹‹Ben Sezarın yargı kürsüsü önünde durmaktayım›› dedi, ‹‹Burada yargılanmam gerekir. Sen de çok iyi biliyorsun ki, Yahudilere karşı hiçbir suç işlemedim.</p> 
 <p><a name="an_25:11">25:11</a> Şayet suçum varsa, ölüm cezasını gerektirecek bir şey yapmışsam, ölmekten çekinmem. Yok eğer bunların bana karşı yaptığı suçlamalar asılsız ise, hiç kimse beni onların eline teslim edemez. Davamın Sezara iletilmesini istiyorum.››</p> 
 <p><a name="an_25:12">25:12</a> Festus, danışma kuruluyla görüştükten sonra şu yanıtı verdi: ‹‹Davanı Sezara ilettin, Sezara gideceksin.››</p> 
 <p><a name="an_25:13">25:13</a> Birkaç gün sonra Kral Agrippa ile Berniki, Festusa bir nezaket ziyaretinde bulunmak üzere Sezariyeye geldiler.</p> 
 <p><a name="an_25:14">25:14</a> Bir süre orada kaldılar. Bu arada Festus, Pavlusla ilgili durumu krala anlattı. ‹‹Feliksin tutuklu olarak bıraktığı bir adam var›› dedi.</p> 
 <p><a name="an_25:15">25:15</a> ‹‹Yeruşalimde bulunduğum sırada Yahudilerin başkâhinleriyle ileri gelenleri, onunla ilgili şikâyetlerini açıkladılar, onu cezalandırmamı istediler.</p> 
 <p><a name="an_25:16">25:16</a> ‹‹Ben onlara, ‹Herhangi bir sanığı, kendisini suçlayanlarla yüzleştirmeden, kendisine yöneltilen ithamlarla ilgili olarak savunma fırsatı vermeden, onu suçlayanların eline teslim etmek Romalıların geleneğine aykırıdır› dedim.</p> 
 <p><a name="an_25:17">25:17</a> Onlar benimle buraya gelince, hiç vakit kaybetmeden, ertesi gün yargı kürsüsüne oturup adamın getirilmesini buyurdum.</p> 
 <p><a name="an_25:18">25:18</a> Ne var ki, kalkıp konuşan davacılar ona, beklediğim türden kötülüklerle ilgili hiçbir suçlama yöneltmediler.</p> 
 <p><a name="an_25:19">25:19</a> Ancak onunla çekiştikleri bazı sorunlar vardı. Bunlar, kendi dinlerine ve ölmüş de Pavlusun iddiasına göre yaşamakta olan İsa adındaki birine ilişkin konulardı.</p> 
 <p><a name="an_25:20">25:20</a> Bunları nasıl soruşturacağımı bilemediğim için Pavlusa, Yeruşalime gidip orada bu konularda yargılanmaya razı olup olmayacağını sordum.</p> 
 <p><a name="an_25:21">25:21</a> Ama kendisi davasını İmparatora iletti, İmparatorun kararına dek tutuklu kalmak istedi. Ben de onu İmparatora göndereceğim zamana kadar tutuklu kalmasını buyurdum.››</p> 
 <p><a name="an_25:22">25:22</a> Agrippa Festusa, ‹‹Ben de bu adamı dinlemek isterdim›› dedi. Festus da, ‹‹Yarın onu dinlersin›› dedi.</p> 
 <p><a name="an_25:23">25:23</a> Ertesi gün Agrippa ile Berniki büyük bir tantanayla gelip komutanlar ve kentin ileri gelenleriyle birlikte toplantı salonuna girdiler. Festusun buyruğu üzerine Pavlus içeri getirildi.</p> 
 <p><a name="an_25:24">25:24</a> Festus, ‹‹Kral Agrippa ve burada bizimle bulunan bütün efendiler›› dedi, ‹‹Yeruşalimde olsun, burada olsun, bütün Yahudi halkının bana şikâyet ettiği bu adamı görüyorsunuz. ‹Onu artık yaşatmamalı!› diye haykırıyorlardı.</p> 
 <p><a name="an_25:25">25:25</a> Oysa ben, ölüm cezasını gerektiren hiçbir suç işlemediğini anladım. Yine de, kendisi davasının İmparatora iletilmesini istediğinden, onu göndermeye karar verdim.</p> 
 <p><a name="an_25:26">25:26</a> Ama Efendimize bu adamla ilgili yazacak kesin bir şeyim yok. Bu yüzden onu sizin önünüze ve özellikle, Kral Agrippa, senin önüne çıkartmış bulunuyorum. Amacım, bu soruşturmanın sonucunda yazacak bir şey bulabilmektir.</p> 
 <p><a name="an_25:27">25:27</a> Bir tutukluyu İmparator'a gönderirken, kendisine yöneltilen suçlamaları belirtmemek bence anlamsız.››</p> 
 <p><a name="an_26:1">26:1</a> Agrippa Pavlusa, ‹‹Kendini savunabilirsin›› dedi. Bunun üzerine Pavlus elini uzatarak savunmasına şöyle başladı: ‹‹Kral Agrippa! Yahudilerin bana yönelttiği bütün suçlamalarla ilgili olarak savunmamı bugün senin önünde yapacağım için kendimi mutlu sayıyorum.</p> 
 <p><a name="an_26:3">26:3</a> Özellikle şuna seviniyorum ki, sen Yahudilerin bütün törelerini ve sorunlarını yakından bilen birisin. Bu nedenle beni sabırla dinlemeni rica ediyorum.</p> 
 <p><a name="an_26:4">26:4</a> ‹‹Bütün Yahudiler, gerek başlangıçta kendi memleketimde, gerek Yeruşalimde, gençliğimden beri nasıl yaşadığımı bilirler.</p> 
 <p><a name="an_26:5">26:5</a> Beni eskiden beri tanırlar ve isteseler, geçmişte dinimizin en titiz mezhebi olan Ferisiliğe bağlı yaşadığıma tanıklık edebilirler.</p> 
 <p><a name="an_26:6">26:6</a> Şimdi ise, Tanrının atalarımıza olan vaadine umut bağladığım için burada bulunmakta ve yargılanmaktayım.</p> 
 <p><a name="an_26:7">26:7</a> Bu, on iki oymağımızın gece gündüz Tanrıya canla başla kulluk ederek erişmeyi umdukları vaattir. Ey kralım, Yahudilerin bana yönelttikleri suçlamalar bu umutla ilgilidir.</p> 
 <p><a name="an_26:8">26:8</a> Sizler, Tanrının ölüleri diriltmesini neden ‹inanılmaz› görüyorsunuz?</p> 
 <p><a name="an_26:9">26:9</a> ‹‹Doğrusu ben de, Nasıralı İsa adına karşı elimden geleni yapmam gerektiği düşüncesindeydim.</p> 
 <p><a name="an_26:10">26:10</a> Ve Yeruşalimde bunu yaptım. Başkâhinlerden aldığım yetkiyle kutsallardan birçoğunu hapse attırdım; ölüm cezasına çarptırıldıkları zaman oyumu onların aleyhinde kullandım.</p> 
 <p><a name="an_26:11">26:11</a> Bütün havraları dolaşıp sık sık onları cezalandırır, inandıklarına küfretmeye zorlardım. Öylesine kudurmuştum ki, onlara zulmetmek için bulundukları yabancı kentlere bile giderdim.</p> 
 <p><a name="an_26:12">26:12</a> ‹‹Bir keresinde başkâhinlerden aldığım yetki ve görevle Şama doğru yola çıkmıştım.</p> 
 <p><a name="an_26:13">26:13</a> Ey kralım, öğlende yolda giderken, gökten gelip benim ve yol arkadaşlarımın çevresini aydınlatan, güneşten daha parlak bir ışık gördüm.</p> 
 <p><a name="an_26:14">26:14</a> Hepimiz yere yıkılmıştık. Bir sesin bana İbrani dilinde seslendiğini duydum. ‹Saul, Saul, neden bana zulmediyorsun?› dedi. ‹Üvendireye karşı tepmekle kendine zarar veriyorsun.›</p> 
 <p><a name="an_26:15">26:15</a> ‹‹Ben de, ‹Ey Efendim, sen kimsin?› dedim. ‹‹ ‹Ben senin zulmettiğin İsayım› diye yanıt verdi Rab.</p> 
 <p><a name="an_26:16">26:16</a> ‹Haydi, ayağa kalk. Seni hizmetimde görevlendirmek için sana göründüm. Hem gördüklerine, hem de kendimle ilgili sana göstereceklerime tanıklık edeceksin.</p> 
 <p><a name="an_26:17">26:17</a> Seni kendi halkının ve öteki ulusların elinden kurtaracağım. Seni, ulusların gözlerini açmak ve onları karanlıktan ışığa, Şeytanın hükümranlığından Tanrıya döndürmek için gönderiyorum. Öyle ki, bana iman ederek günahlarının affına kavuşsunlar ve kutsal kılınanların arasında yer alsınlar.›</p> 
 <p><a name="an_26:19">26:19</a> ‹‹Bunun için, ey Kral Agrippa, bu göksel görüme uymazlık etmedim.</p> 
 <p><a name="an_26:20">26:20</a> Önce Şam ve Yeruşalim halkını, sonra bütün Yahudiye bölgesini ve öteki ulusları, tövbe edip Tanrıya dönmeye ve bu tövbeye yaraşır işler yapmaya çağırdım.</p> 
 <p><a name="an_26:21">26:21</a> Yahudilerin beni tapınakta yakalayıp öldürmeye kalkmalarının nedeni buydu.</p> 
 <p><a name="an_26:22">26:22</a> Ama bugüne dek Tanrı yardımcım oldu. Bu sayede burada duruyor, büyük küçük herkese tanıklık ediyorum. Benim söylediklerim, peygamberlerin ve Musanın önceden haber verdiği olaylardan başka bir şey değildir.</p> 
 <p><a name="an_26:23">26:23</a> Onlar, Mesihin acı çekeceğini ve ölümden dirilenlerin ilki olarak gerek kendi halkına, gerek öteki uluslara ışığın doğuşunu ilan edeceğini bildirmişlerdi.››</p> 
 <p><a name="an_26:24">26:24</a> Pavlus bu şekilde savunmasını sürdürürken Festus yüksek sesle, ‹‹Pavlus, çıldırmışsın sen! Çok okumak seni delirtiyor!›› dedi.</p> 
 <p><a name="an_26:25">26:25</a> Pavlus, ‹‹Sayın Festus›› dedi, ‹‹Ben çıldırmış değilim. Gerçek ve akla uygun sözler söylüyorum.</p> 
 <p><a name="an_26:26">26:26</a> Kral bu konularda bilgili olduğu için kendisiyle çekinmeden konuşuyorum. Bu olaylardan hiçbirinin onun dikkatinden kaçmadığı kanısındayım. Çünkü bunlar ücra bir köşede yapılmış işler değildir.</p> 
 <p><a name="an_26:27">26:27</a> Kral Agrippa, sen peygamberlerin sözlerine inanıyor musun? İnandığını biliyorum.››</p> 
 <p><a name="an_26:28">26:28</a> Agrippa Pavlusa şöyle dedi: ‹‹Bu kadar kısa bir sürede beni ikna edip Mesihçi mi yapacaksın?››</p> 
 <p><a name="an_26:29">26:29</a> ‹‹İster kısa ister uzun sürede olsun›› dedi Pavlus, ‹‹Tanrıdan dilerim ki yalnız sen değil, bugün beni dinleyen herkes, bu zincirler dışında benim gibi olsun!››</p> 
 <p><a name="an_26:30">26:30</a> Kral, vali, Berniki ve onlarla birlikte oturanlar kalkıp dışarı çıktıktan sonra aralarında şöyle konuştular: ‹‹Bu adamın, ölüm ya da hapis cezasını gerektiren bir şey yaptığı yok.››</p> 
 <p><a name="an_26:32">26:32</a> Agrippa da Festus'a, ‹‹Bu adam davasını Sezar'a iletmeseydi, serbest bırakılabilirdi›› dedi.</p> 
 <p><a name="an_27:1">27:1</a> İtalyaya doğru yelken açmamıza karar verilince, Pavlusla öteki bazı tutukluları Avgustus taburundan Yulius adlı bir yüzbaşıya teslim ettiler.</p> 
 <p><a name="an_27:2">27:2</a> Asya İlinin kıyılarındaki limanlara uğrayacak olan bir Edremit gemisine binerek denize açıldık. Selanikten Makedonyalı Aristarhus da yanımızdaydı.</p> 
 <p><a name="an_27:3">27:3</a> Ertesi gün Saydaya uğradık. Pavlusa dostça davranan Yulius, ihtiyaçlarını karşılamaları için dostlarının yanına gitmesine izin verdi.</p> 
 <p><a name="an_27:4">27:4</a> Oradan yine denize açıldık. Rüzgar ters yönden estiği için Kıbrısın rüzgar altından geçtik.</p> 
 <p><a name="an_27:5">27:5</a> Kilikya ve Pamfilya açıklarından geçerek Likyanın Mira Kentine geldik.</p> 
 <p><a name="an_27:6">27:6</a> Orada, İtalyaya gidecek bir İskenderiye gemisi bulan yüzbaşı, bizi o gemiye bindirdi.</p> 
 <p><a name="an_27:7">27:7</a> Günlerce ağır ağır yol alarak Knidos Kentinin açıklarına güçlükle gelebildik. Rüzgar bize engel olduğundan Salmone burnundan dolanarak Giritin rüzgar altından geçtik.</p> 
 <p><a name="an_27:8">27:8</a> Kıyı boyunca güçlükle ilerleyerek Laseya Kentinin yakınlarında bulunan ve Güzel Limanlar denilen bir yere geldik.</p> 
 <p><a name="an_27:9">27:9</a> Epey vakit kaybetmiştik; oruç günü bile geçmişti. O mevsimde deniz yolculuğu tehlikeli olacaktı. Bu nedenle Pavlus onları uyardı: ‹‹Efendiler›› dedi, ‹‹Bu yolculuğun yalnız yük ve gemiye değil, canlarımıza da çok zarar ve ziyan getireceğini görüyorum.››</p> 
 <p><a name="an_27:11">27:11</a> Ama yüzbaşı, Pavlusun söylediklerini dinleyeceğine, kaptanla gemi sahibinin sözüne uydu.</p> 
 <p><a name="an_27:12">27:12</a> Liman kışlamaya elverişli olmadığından gemidekilerin çoğu, oradan tekrar denize açılmaya, mümkünse Fenikse ulaşıp kışı orada geçirmeye karar verdiler. Feniks, Giritin lodos ve karayele kapalı bir limanıdır.</p> 
 <p><a name="an_27:13">27:13</a> Güneyden hafif bir rüzgar esmeye başlayınca, bekledikleri anın geldiğini sanarak demir aldılar; Girit kıyısını yakından izleyerek ilerlemeye başladılar.</p> 
 <p><a name="an_27:14">27:14</a> Ne var ki, çok geçmeden karadan Evrakilon denen bir kasırga koptu.</p> 
 <p><a name="an_27:15">27:15</a> Kasırgaya tutulan gemi rüzgara karşı gidemeyince, kendimizi sürüklenmeye bıraktık.</p> 
 <p><a name="an_27:16">27:16</a> Gavdos denen küçük bir adanın rüzgar altına sığınarak geminin filikasını güçlükle sağlama alabildik.</p> 
 <p><a name="an_27:17">27:17</a> Filikayı yukarı çektikten sonra halatlar kullanarak gemiyi alttan kuşattılar. Sirte Körfezinin sığlıklarında karaya oturmaktan korktukları için yelken takımlarını indirip kendilerini sürüklenmeye bıraktılar.</p> 
 <p><a name="an_27:18">27:18</a> Fırtına bizi bir hayli hırpaladığı için ertesi gün gemiden yük atmaya başladılar.</p> 
 <p><a name="an_27:19">27:19</a> Üçüncü gün geminin takımlarını kendi elleriyle denize attılar.</p> 
 <p><a name="an_27:20">27:20</a> Günlerce ne güneş ne de yıldızlar göründü. Fırtına da olanca şiddetiyle sürdüğünden, artık kurtuluş umudunu tümden yitirmiştik.</p> 
 <p><a name="an_27:21">27:21</a> Adamlar uzun zaman yemek yiyemeyince Pavlus ortaya çıkıp şöyle dedi: ‹‹Efendiler, beni dinleyip Giritten ayrılmamanız, bu zarar ve ziyana uğramamanız gerekirdi.</p> 
 <p><a name="an_27:22">27:22</a> Şimdi size öğüdüm şu: Cesur olun! Gemi mahvolacak, ama aranızda hiçbir can kaybı olmayacak.</p> 
 <p><a name="an_27:23">27:23</a> Çünkü kendisine ait olduğum, kendisine kulluk ettiğim Tanrının bir meleği bu gece yanıma gelip dedi ki, ‹Korkma Pavlus, Sezarın önüne çıkman gerekiyor. Dahası Tanrı, seninle birlikte yolculuk edenlerin hepsini sana bağışlamıştır.›</p> 
 <p><a name="an_27:25">27:25</a> Bunun için efendiler, cesur olun! Tanrıya inanıyorum ki, her şey tıpkı bana bildirildiği gibi olacak.</p> 
 <p><a name="an_27:26">27:26</a> Ancak bir adada karaya oturmamız gerekiyor.››</p> 
 <p><a name="an_27:27">27:27</a> On dördüncü gece İyon Denizinde sürükleniyorduk. Gece yarısına doğru gemiciler karaya yaklaştıklarını sezinlediler.</p> 
 <p><a name="an_27:28">27:28</a> Denizin derinliğini ölçtüler ve yirmi kulaç olduğunu gördüler. Biraz ilerledikten sonra bir daha ölçtüler, on beş kulaç olduğunu gördüler.</p> 
 <p><a name="an_27:29">27:29</a> Kayalıklara bindirmekten korkarak kıçtan dört demir attılar ve günün tez doğması için dua ettiler.</p> 
 <p><a name="an_27:30">27:30</a> Bu sırada gemiciler gemiden kaçma girişiminde bulundular. Baş taraftan demir atacaklarmış gibi yapıp filikayı denize indirdiler.</p> 
 <p><a name="an_27:31">27:31</a> Ama Pavlus yüzbaşıyla askerlere, ‹‹Bunlar gemide kalmazsa, siz kurtulamazsınız›› dedi.</p> 
 <p><a name="an_27:32">27:32</a> Bunun üzerine askerler ipleri kesip filikayı denize düşürdüler.</p> 
 <p><a name="an_27:33">27:33</a> Gün doğmak üzereyken Pavlus herkesi yemek yemeye çağırdı. ‹‹Bugün on dört gündür kaygılı bir bekleyiş içindesiniz, hiçbir şey yemeyip aç kaldınız›› dedi.</p> 
 <p><a name="an_27:34">27:34</a> ‹‹Bunun için size rica ediyorum, yemek yiyin. Kurtuluşunuz için bu gerekli. Hiçbirinizin başından tek kıl bile eksilmeyecektir.››</p> 
 <p><a name="an_27:35">27:35</a> Pavlus bunları söyledikten sonra ekmek aldı, hepsinin önünde Tanrıya şükretti, ekmeği bölüp yemeye başladı.</p> 
 <p><a name="an_27:36">27:36</a> Hepsi bundan cesaret alarak yemek yedi.</p> 
 <p><a name="an_27:37">27:37</a> Gemide toplam iki yüz yetmiş altı kişiydik.</p> 
 <p><a name="an_27:38">27:38</a> Herkes doyduktan sonra, buğdayı denize boşaltarak gemiyi hafiflettiler.</p> 
 <p><a name="an_27:39">27:39</a> Gündüz olunca gördükleri karayı tanıyamadılar. Ama kumsalı olan bir körfez farkederek, mümkünse gemiyi orada karaya oturtmaya karar verdiler.</p> 
 <p><a name="an_27:40">27:40</a> Demirleri kesip denizde bıraktılar. Aynı anda dümenlerin iplerini çözüp ön yelkeni rüzgara vererek kumsala yöneldiler.</p> 
 <p><a name="an_27:41">27:41</a> Gemi bir kum yükseltisine çarpıp karaya oturdu. Geminin başı kuma saplanıp kımıldamaz oldu, kıç tarafı ise dalgaların şiddetiyle dağılmaya başladı.</p> 
 <p><a name="an_27:42">27:42</a> Askerler, tutuklulardan hiçbiri yüzerek kaçmasın diye onları öldürmek niyetindeydi.</p> 
 <p><a name="an_27:43">27:43</a> Ama Pavlus'u kurtarmak isteyen yüzbaşı askerleri bu düşünceden vazgeçirdi. Önce yüzme bilenlerin denize atlayıp karaya çıkmalarını, sonra geriye kalanların, kiminin tahtalara kiminin de geminin öbür döküntülerine tutunarak onları izlemesini buyurdu. Böylelikle herkes sağ salim karaya çıktı.</p> 
 <p><a name="an_28:1">28:1</a> Kurtulduktan sonra adanın Malta adını taşıdığını öğrendik.</p> 
 <p><a name="an_28:2">28:2</a> Yerliler bize olağanüstü bir yakınlık gösterdiler. Hava yağışlı ve soğuk olduğu için ateş yakıp hepimizi dostça karşıladılar.</p> 
 <p><a name="an_28:3">28:3</a> Pavlus bir yığın çalı çırpı toplayıp ateşin üzerine attı. O anda ısıdan kaçan bir engerek onun eline yapıştı.</p> 
 <p><a name="an_28:4">28:4</a> Yerliler Pavlusun eline asılan yılanı görünce birbirlerine, ‹‹Bu adam kuşkusuz bir katil›› dediler. ‹‹Denizden kurtuldu, ama adalet onu yaşatmadı.››</p> 
 <p><a name="an_28:5">28:5</a> Ne var ki, elini silkip yılanı ateşin içine fırlatan Pavlus hiçbir zarar görmedi.</p> 
 <p><a name="an_28:6">28:6</a> Halk, Pavlusun bedeninin şişmesini ya da birdenbire düşüp ölmesini bekliyordu. Ama uzun süre bekleyip de ona bir şey olmadığını görünce fikirlerini değiştirdiler. ‹‹Bu bir ilahtır!›› dediler.</p> 
 <p><a name="an_28:7">28:7</a> Bulunduğumuz yerin yakınında adanın baş yetkilisi olan Publius adlı birinin toprakları vardı. Bu adam bizi evine kabul ederek üç gün dostça ağırladı.</p> 
 <p><a name="an_28:8">28:8</a> O sırada Publiusun babası kanlı ishale yakalanmış ateşler içinde yatıyordu. Hastanın yanına giren Pavlus dua etti, ellerini üzerine koyup onu iyileştirdi.</p> 
 <p><a name="an_28:9">28:9</a> Bu olay üzerine adadaki öbür hastalar da gelip iyileştirildiler.</p> 
 <p><a name="an_28:10">28:10</a> Bizi bir sürü armağanla onurlandırdılar; denize açılacağımız zaman gereksindiğimiz malzemeleri gemiye yüklediler.</p> 
 <p><a name="an_28:11">28:11</a> Üç ay sonra, kışı adada geçiren ve ikiz tanrılar simgesini taşıyan bir İskenderiye gemisiyle denize açıldık.</p> 
 <p><a name="an_28:12">28:12</a> Sirakuza Kentine uğrayıp üç gün kaldık.</p> 
 <p><a name="an_28:13">28:13</a> Oradan da yolumuza devam ederek Regiuma geldik. Ertesi gün güneyden esmeye başlayan rüzgarın yardımıyla iki günde Puteoliye vardık.</p> 
 <p><a name="an_28:14">28:14</a> Orada bulduğumuz kardeşler, bizi yanlarında bir hafta kalmaya çağırdılar. Sonunda Romaya vardık.</p> 
 <p><a name="an_28:15">28:15</a> Haberimizi alan Romadaki kardeşler, bizi karşılamak için Appius Çarşısına ve Üç Hanlara kadar geldiler. Pavlus onları görünce Tanrıya şükretti, yüreklendi.</p> 
 <p><a name="an_28:16">28:16</a> Romaya girdiğimizde Pavlusun, bir asker gözetiminde yalnız başına kalmasına izin verildi.</p> 
 <p><a name="an_28:17">28:17</a> Üç gün sonra Pavlus, Yahudilerin ileri gelenlerini bir araya çağırdı. Bunlar toplandıkları zaman Pavlus kendilerine şöyle dedi: ‹‹Kardeşler, halkımıza ya da atalarımızın törelerine karşı hiçbir şey yapmadığım halde, Yeruşalimde tutuklanıp Romalıların eline teslim edildim.</p> 
 <p><a name="an_28:18">28:18</a> Onlar beni sorguya çektikten sonra serbest bırakmak istediler. Çünkü ölüm cezasını gerektiren hiçbir suç işlememiştim.</p> 
 <p><a name="an_28:19">28:19</a> Ama Yahudiler buna karşı çıkınca, davamı Sezara iletmek zorunda kaldım. Bunu, kendi ulusumdan herhangi bir şikâyetim olduğu için yapmadım.</p> 
 <p><a name="an_28:20">28:20</a> Ben İsrailin umudu uğruna bu zincire vurulmuş bulunuyorum. Sizi buraya, işte bu konuyu görüşmek ve konuşmak için çağırdım.››</p> 
 <p><a name="an_28:21">28:21</a> Onlar Pavlusa, ‹‹Yahudiyeden seninle ilgili mektup almadık, oradan gelen kardeşlerden hiçbiri de senin hakkında kötü bir haber getirmedi, kötü bir şey söylemedi›› dediler.</p> 
 <p><a name="an_28:22">28:22</a> ‹‹Biz senin fikirlerini senden duymak isteriz. Çünkü her yerde bu mezhebe karşı çıkıldığını biliyoruz.››</p> 
 <p><a name="an_28:23">28:23</a> Pavlusla bir gün kararlaştırdılar ve o gün, daha büyük bir kalabalıkla onun kaldığı yere geldiler. Pavlus sabahtan akşama dek onlara Tanrının Egemenliğine ilişkin açıklamalarda bulundu ve bu konuda tanıklık etti. Gerek Musanın Yasasına, gerek peygamberlerin yazılarına dayanarak onları İsa hakkında ikna etmeye çalıştı.</p> 
 <p><a name="an_28:24">28:24</a> Bazıları onun sözlerine inandı, bazıları ise inanmadı.</p> 
 <p><a name="an_28:25">28:25</a> Birbirleriyle anlaşamayınca, Pavlusun şu son sözünden sonra ayrıldılar: ‹‹Peygamber Yeşaya aracılığıyla atalarınıza seslenen Kutsal Ruh doğru söyledi.</p> 
 <p><a name="an_28:26">28:26</a> Ruh dedi ki,  ‹Bu halka gidip şunu söyle:  Duyacak duyacak, ama hiç anlamayacaksınız,  Bakacak bakacak, ama hiç görmeyeceksiniz.</p> 
 <p><a name="an_28:27">28:27</a> Çünkü bu halkın yüreği duygusuzlaştı,  Kulakları ağırlaştı.  Gözlerini de kapadılar.  Öyle ki, gözleri görmesin,  Kulakları duymasın, yürekleri anlamasın,  Ve bana dönmesinler.  Dönselerdi, onları iyileştirirdim.›</p> 
 <p><a name="an_28:28">28:28</a> ‹‹Şunu bilin ki, Tanrının sağladığı bu kurtuluşun haberi öteki uluslara gönderilmiştir. Ve onlar buna kulak vereceklerdir.››</p> 
 <p><a name="an_28:30">28:30</a> Pavlus tam iki yıl kendi kiraladığı evde kaldı ve ziyaretine gelen herkesi kabul etti.</p> 
 <p><a name="an_28:31">28:31</a> Hiçbir engelle karşılaşmadan Tanrı'nın Egemenliği'ni tam bir cesaretle duyuruyor, Rab İsa Mesih'le ilgili gerçekleri öğretiyordu.</p> 
 <p></p><hr>
 <center>
 <a href="rom.htm">Next: Romans</a></center>
 </body>