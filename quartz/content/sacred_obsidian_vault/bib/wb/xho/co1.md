<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="rom.htm">Previous</a> 
 <a href="co2.htm">Next</a> 
 </center>
 <hr>
  <h3 align="center">Xhosa Bible: 1 Corinthians</h3> 
 <p><a name="an_1:1">1:1</a> UPawulos, umpostile kaYesu Kristu, obizwe ngokuthanda kukaThixo, noSostenes umzalwana,</p> 
 <p><a name="an_1:2">1:2</a> ubhalela ibandla likaThixo eliseKorinte, abangcwaliselwe kuKristu Yesu, ababizwe ukuba babe ngcwele, kunye nabo bonke abalinqulayo igama leNkosi yethu uYesu Kristu ezindaweni zonke,  ezabo kwanezethu:</p> 
 <p><a name="an_1:3">1:3</a> uthi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</p> 
 <p><a name="an_1:4">1:4</a> Ndihlala ndibulela kuye uThixo wam ngani, ngenxa yobabalo lukaThixo, awanibabala ngalo nikuKristu Yesu;</p> 
 <p><a name="an_1:5">1:5</a> kuba natyetyiswa kuye ngezinto zonke, ngokuthetha konke,  nangokwazi konke;</p> 
 <p><a name="an_1:6">1:6</a> njengokuba ubungqina bukaKristu baqiniswayo kuni;</p> 
 <p><a name="an_1:7">1:7</a> ngokokude ningasileli nakwesinye isipho enisibabalweyo;  nilinde kakhulu ukutyhileka kweNkosi yethu uYesu Kristu;</p> 
 <p><a name="an_1:8">1:8</a> oya kuniqinisa nokuniqinisa ase ekupheleni, ukuze ningabi nakumangaleleka ngemini yeNkosi yethu uYesu Kristu.</p> 
 <p><a name="an_1:9">1:9</a> Uthembekile uThixo, enabizelwa nguye ebudlelaneni boNyana wakhe, uYesu Kristu iNkosi yethu.</p> 
 <p><a name="an_1:10">1:10</a> Ke kaloku, ndiyaniyala, bazalwana, ngalo igama leNkosi yethu, uYesu Kristu, ukuba nithethe nto-nye nonke, nokuba kungabikho zahlukahlukano kuni; ke nibe ngabalungisiweyo,  nigqibelele ngqiqweni-nye, nasicamangweni sinye.</p> 
 <p><a name="an_1:11">1:11</a> Kuba ndazisiwe ngani, bazalwana bam, ngabakuloKlowe, ukuba kukho iimpikiswano phakathi kwenu.</p> 
 <p><a name="an_1:12">1:12</a> Ukutsho ke ndithi kuthiwa, ulowo kuni uthi, Mna ndingokaPawulos; omnye ke athi, Mna ndingoka-Apolo; omnye ke athi, Mna ndingokaKefas; omnye ke athi, Mna ndingokaKristu.</p> 
 <p><a name="an_1:13">1:13</a> Wahlukahlukene na uKristu? Kwabethelelwa uPawulos yini na emnqamlezweni ngenxa yenu? Nabhaptizelwa egameni likaPawulos,  kusini na?</p> 
 <p><a name="an_1:14">1:14</a> Ndiyabulela kuThixo, ukuba ndingabhaptizanga namnye kuni,  ingenguKrispo noGayo;</p> 
 <p><a name="an_1:15">1:15</a> ukuze kungabikho mntu uthi, ndabhaptizela egameni lam.</p> 
 <p><a name="an_1:16">1:16</a> Ndabhaptiza ke nendlu kaStefana; ngaphandle kwabo, andazi ukuba ndabhaptiza wumbi.</p> 
 <p><a name="an_1:17">1:17</a> Kuba uKristu akandithumanga kubhaptiza; wandithuma ukushumayela iindaba ezilungileyo, kungabi ngabulumko bakuthetha, ukuze umnqamlezo kaKristu ungalanjathiswa.</p> 
 <p><a name="an_1:18">1:18</a> Kuba ilizwi lomnqamlezo libubudenge okunene kwabatshabalalayo; kodwa ke kwabasindiswayo, thina aba,  lingamandla kaThixo.</p> 
 <p><a name="an_1:19">1:19</a> Kuba kubhaliwe kwathiwa, Ndiya kubutshabalalisa ubulumko bezilumko, Ingqondo yeengqondi ndiyitshitshise.</p> 
 <p><a name="an_1:20">1:20</a> Siphi na ke isilumko? Uphi na ke umbhali? Uphi na ke umphiki weli phakade? UThixo akabenzanga baba bubudenge na ubulumko beli hlabathi?</p> 
 <p><a name="an_1:21">1:21</a> Ekubeni ke kuthe, ebulumkweni bukaThixo, ihlabathi alamazi uThixo ngobulumko balo, kwakholeka kuThixo ukusindisa abo bakholwayo, ngabo ubudenge bokuvakalisa iindaba ezilungileyo.</p> 
 <p><a name="an_1:22">1:22</a> Ekubeni ke amaYuda ecela umqondiso, amaGrike efuna ubulumko, thina okwethu sivakalisa uKristu,</p> 
 <p><a name="an_1:23">1:23</a> ebethelelwe emnqamlezweni; isikhubekiso ke eso kumaYuda,  ubudenge kumaGrike;</p> 
 <p><a name="an_1:24">1:24</a> ke kwabo babiziweyo, amaYuda kwanamaGrike, sivakalisa uKristu ongamandla kaThixo, nobulumko bukaThixo.</p> 
 <p><a name="an_1:25">1:25</a> Ngokuba into kaThixo ebubudenge ilumkile kunabantu, nento kaThixo engenamandla yomelele kunabantu.</p> 
 <p><a name="an_1:26">1:26</a> Kuba luboneni ubizo lwenu, bazalwana, ukuba azizininzi izilumko ngokwenyama, ababaninzi abanamandla, akamaninzi amanene.</p> 
 <p><a name="an_1:27">1:27</a> UThixo usuke wanyula izinto ezibubudenge zehlabathi, ukuze azidanise izilumko; nezinto ezingenamandla zehlabathi usuke uThixo wazinyula, ukuze azidanise izinto ezomeleleyo;</p> 
 <p><a name="an_1:28">1:28</a> nezinto zehlabathi ezingenabuntu, nezingento yanto,  wazinyula uThixo, nezingathi azikho, ukuze aziphuthise izinto ezikhoyo;</p> 
 <p><a name="an_1:29">1:29</a> ukuze kungaqhayisi namnye umntu emehlweni akhe.</p> 
 <p><a name="an_1:30">1:30</a> Ke niphuma kuye, nina bakuKristu Yesu, owathi ngenxa yethu waba bubulumko obuvela kuThixo, nobulungisa kwanobungcwalisa nentlawulelo;</p> 
 <p><a name="an_1:31">1:31</a> ukuze, njengoko kubhaliweyo, Oqhayisayo aqhayise ngeNkosi.</p> 
 <p><a name="an_2:1">2:1</a> Mna ke, ndakuba ndizile kuni, bazalwana, andizanga ngabugcisa bakuthetha nabulumko, ndinazisa ubungqina bukaThixo.</p> 
 <p><a name="an_2:2">2:2</a> Kuba ndagqiba kwelokuba ndingazi nto phakathi kwenu,  ingenguYesu Kristu, naye ke ebethelelwe emnqamlezweni.</p> 
 <p><a name="an_2:3">2:3</a> Mna kuni ndafika ndaba ngothambileyo, onokoyika, onokugubha okukhulu.</p> 
 <p><a name="an_2:4">2:4</a> Nokuthetha kwam, nokuvakalisa kwam uKristu kube kungengamazwi oyisa ngabulumko babantu; bekungokuqondakalisa koMoya nokwamandla,</p> 
 <p><a name="an_2:5">2:5</a> ukuze ukholo lwenu lungabi sebulumkweni babantu, lube semandleni kaThixo.</p> 
 <p><a name="an_2:6">2:6</a> Ke sithetha ubulumko phakathi kwabagqibeleleyo, ubulumko ke obungebubo obeli phakade, nobabaphathi beli phakade ababhangayo.</p> 
 <p><a name="an_2:7">2:7</a> Sithetha ubulumko bukaThixo obusemfihlekweni, obo ke bufihlakeleyo, awathi uThixo ngenxa engaphambili, kwangaphambi kwawo amaphakade, wabumisela uzuko lwethu;</p> 
 <p><a name="an_2:8">2:8</a> ekungabangakho namnye wabaphathi beli phakade ubaziyo (kuba,  ukuba babebazi, ngebengayibethelelanga emnqamlezweni iNkosi yozuko),</p> 
 <p><a name="an_2:9">2:9</a> njengoko ke kubhaliweyo, kwathiwa, Izinto ezingabonwanga liso, nezingaviwanga ndlebe, Nezingathanga qatha entliziyweni yomntu, Zizo uThixo awazilungisela abo bamthandayo.</p> 
 <p><a name="an_2:10">2:10</a> UThixo wazityhila kuthi ke ngoMoya wakhe; kuba uMoya uphengulula zonke izinto, neenzulu zikaThixo.</p> 
 <p><a name="an_2:11">2:11</a> Kuba nguwuphi na kubantu ozaziyo izinto zomntu, ingenguwo umoya womntu okuye? Ngokunjalo nezinto zikaThixo akukho namnye uzaziyo, ingenguye uMoya kaThixo.</p> 
 <p><a name="an_2:12">2:12</a> Ke thina asamkelanga moya wehlabathi; samkele uMoya ophuma kuye uThixo, ukuze sizazi izinto esazibabalwa nguThixo;</p> 
 <p><a name="an_2:13">2:13</a> esizithethayo nokuzithetha, kungengamazwi anokufundiswa bubulumko babantu, kungawo anokufundiswa nguMoya oyiNgcwele:  izinto ezizezomoya sizilungelelanisa namazwi la angawomoya.</p> 
 <p><a name="an_2:14">2:14</a> Owemvelo ke umntu akazamkeli izinto zoMoya kaThixo; kuba zibubudenge kuye; kanjalo akanakuzazi, ngokuba ziphicothwa ngokoMoya.</p> 
 <p><a name="an_2:15">2:15</a> Ke ongowoMoya okunene uphicotha zonke izinto, kodwa yena ngokwakhe akaphicothwa mntu.</p> 
 <p><a name="an_2:16">2:16</a> Kuba ngubani na oyaziyo ingqiqo yeNkosi, oya kuthi ayifundise? Thina ke sinengqiqo kaKristu.</p> 
 <p><a name="an_3:1">3:1</a> Nam ke, bazalwana, bendingenakuthetha kuni njengakwaboMoya;  bendinokuthetha njengakwabenyama, njengakwabaziintsana kuKristu.</p> 
 <p><a name="an_3:2">3:2</a> Ndaniseza amasi, andaninika kudla kuqinileyo; kuba nibe ningekabi nakomelela, unangoku anikabi nako.</p> 
 <p><a name="an_3:3">3:3</a> Kuba nisengabenyama; oku nje kukhoyo phakathi kwenu umona,  neenkani, neembambaniso, aningabenyama na? Anihambi ngokwabantu na?</p> 
 <p><a name="an_3:4">3:4</a> Kuba xa uthile athi, Mna ndingokaPawulos, athi wumbi, Mna ndingoka-Apolo, aningabenyama na ke?</p> 
 <p><a name="an_3:5">3:5</a> Ungubani na yena uPawulos? engubani na yena uApolo?  Ingabalungiseleli nje kuphela, enakholwa ngabo, njengokuba iNkosi yamnikayo ulowo nalowo.</p> 
 <p><a name="an_3:6">3:6</a> Mna ndatyala, uApolo wankcenkcesha, ke nguThixo owahlumisayo.</p> 
 <p><a name="an_3:7">3:7</a> Ngoko ke lowo utyalayo akalutho, nalowo unkcenkceshayo akalutho; oyinto nguThixo lo uhlumisayo.</p> 
 <p><a name="an_3:8">3:8</a> Lowo utyalayo ke, nalowo unkcenkceshayo, banto-nye; kodwa elowo uya kwamkela owakhe umvuzo ngokukokwakhe ukubulaleka.</p> 
 <p><a name="an_3:9">3:9</a> Kuba thina singabasebenzisi bakaThixo; nina niyintsimi kaThixo, nisisakhiwo sikaThixo.</p> 
 <p><a name="an_3:10">3:10</a> Ngokobabalo lukaThixo endababalwa ngalo, ndithi, ngokomakhi osisilumko, ndibeke ilitye lesiseko, athi ke omnye akhe phezu kwalo; ke elowo makakhangele ukuba uthini na ukwakha kwakhe phezu kwalo.</p> 
 <p><a name="an_3:11">3:11</a> Kuba akukho namnye unako ukubeka litye limbi lesiseko,  nxamnye nelo libekwe kade, linguYesu onguKristu.</p> 
 <p><a name="an_3:12">3:12</a> Ukuba ke umntu ukhe wakha phezu kweli litye lesiseko igolide, isilivere, amatye anqabileyo, imithi, ingca, iindiza,</p> 
 <p><a name="an_3:13">3:13</a> umsebenzi walowo nalowo wobonakalaliswa; kuba loo mini iya kuwazisa, ngokuba iya kuvela inomlilo; nomsebenzi walowo nalowo, umlilo uya kuwucikida ubunjani bawo.</p> 
 <p><a name="an_3:14">3:14</a> Ukuba umsebenzi awawakhayo umntu phezu kwalo, uthe wahlala uhleli, wowamkela umvuzo.</p> 
 <p><a name="an_3:15">3:15</a> Ukuba umsebenzi womntu uthe watshiswa, wolahlekelwa ngumvuzo wakhe; ke yena okwakhe wosindiswa, kodwa ke ange ucande emlilweni.</p> 
 <p><a name="an_3:16">3:16</a> Anazi na ukuba niyitempile kaThixo? Anazi na ukuba uMoya kaThixo umi ngaphakathi kwenu?</p> 
 <p><a name="an_3:17">3:17</a> Ukuba umntu uyayonakalisa itempile kaThixo, uThixo womonakalisa lowo; kuba itempile kaThixo ingcwele; ninjalo ke.</p> 
 <p><a name="an_3:18">3:18</a> Makungabikho namnye uzikhohlisayo. Ukuba umntu uba usisilumko phakathi kwenu kweli phakade, makabe sisidenge,  ukuze abe sisilumko.</p> 
 <p><a name="an_3:19">3:19</a> Kuba ubulumko beli hlabathi bubudenge kuye uThixo; kuba kubhaliwe kwathiwa, Yena uyazibambisa izilumko kubuqhetseba bazo;</p> 
 <p><a name="an_3:20">3:20</a> kwathiwa kananjalo, INkosi iyazazi izicamango zezilumko,  ukuba azinto.</p> 
 <p><a name="an_3:21">3:21</a> Ngoko ke makungabikho namnye uqhayisa ngabantu: kuba izinto zonke zezenu;</p> 
 <p><a name="an_3:22">3:22</a> nokuba nguPawulos, nokuba nguApolo, nokuba nguKefas, nokuba lihlabathi, nokuba bubomi, nokuba kukufa, nokuba zizinto ezingeneyo, nokuba zezizayo: zonke zezenu.</p> 
 <p><a name="an_3:23">3:23</a> Nina ke ningabakaKristu, uKristu ke ngokaThixo.</p> 
 <p><a name="an_4:1">4:1</a> Makenjenjalo ke umntu ukucinga ngathi, athi singabakhonzi bakaKristu, athi singamagosa eemfihlelo zikaThixo.</p> 
 <p><a name="an_4:2">4:2</a> Ke kaloku ke, kufuneka kuwo amagosa, ukuba ulowo kuwo afumaneke ethembekile.</p> 
 <p><a name="an_4:3">4:3</a> Kum ke yeyona nto incinanana, ukuba ndincinwe nini, nayimini yamatyala yabantu; ke andizincini nam ngokwam,</p> 
 <p><a name="an_4:4">4:4</a> kuba andizazeleli, nto; noko andigwetyelwe, koko;  ondincinayo ke yiNkosi.</p> 
 <p><a name="an_4:5">4:5</a> Ngoko ke, musani ukugweba nto phambi kwelona xesha, ide ifike iNkosi, eya kuthi izikhanyise nokuzikhanyisa izinto ezifihlakeleyo zobumnyama, iwabonakalalise amacebo entliziyo;  andule ke ulowo nalowo abe nodumo oluvela kuThixo.</p> 
 <p><a name="an_4:6">4:6</a> Ezi zinto ke, bazalwana, ndizilinganisele ngam noApolo,  ngenxa yenu; ukuze nifunde kuthi aba, ukuba ningazicingeli ngaphezu koko kubhaliweyo, ukuze kungabikho namnye uzikhukhumalisa ngakomnye ngenxa yomnye.</p> 
 <p><a name="an_4:7">4:7</a> Kuba ngubani na okubalulayo kwabanye? Yintoni na ke onayo ongayamkeliswanga? Phofu ke, ukuba wamkelisiwe, uqhayiselani na, ngathi akwamkeliswanga?</p> 
 <p><a name="an_4:8">4:8</a> Senihluthi, senizizityebi, nalawula ningenathi; akwaba ke kambe beningabalawuli, ukuze nathi silawule kunye nani.</p> 
 <p><a name="an_4:9">4:9</a> Kuba ngathi mna, uThixo thina bapostile usivelise mva, sanga singabamiselwe ukufa; kuba sanekwe senziwa intlekisa kulo ihlabathi, nakwizithunywa zezulu, nakubantu.</p> 
 <p><a name="an_4:10">4:10</a> Thina siziziyatha ngenxa kaKristu, ke nina niziingqondi kuKristu; thina siswele amandla, ke nina nomelele; nina nizukile, ke thina siswele imbeko.</p> 
 <p><a name="an_4:11">4:11</a> Kude kwaleli lixa langoku silamba, sinxanwa, sihamba ze,  sintlithwa, singenasikhundla, sibulaleka,</p> 
 <p><a name="an_4:12">4:12</a> sisebenza ngezethu izandla; sithi, sitshabhiswa, sibe sisikelela; sithi sitshutshiwa, sibe sinyamezela;</p> 
 <p><a name="an_4:13">4:13</a> sithi sinyeliswa, sibe siyala; sixeliswa inkunkuma yehlabathi, inkuthu yezinto zonke, kude kube ngoku.</p> 
 <p><a name="an_4:14">4:14</a> Ezo nto andizibhaleli ukuba nidane; ndiyaniluleka njengabantwana bam abathandekayo.</p> 
 <p><a name="an_4:15">4:15</a> Kuba ningafanelana ninabakhaphi bemawaka alishumi kuKristu,  ababaninzi bona ooyihlo; kuba kuKristu Yesu nizelwe ndim lo,  ngazo iindaba ezilungileyo.</p> 
 <p><a name="an_4:16">4:16</a> Ndiyaniyala ngoko, yibani ngabaxelisa mna.</p> 
 <p><a name="an_4:17">4:17</a> Ngenxa yoko ndinithumele uTimoti, ongumntwana wam oyintanda, othembekileyo, waseNkosini, oya kunikhumbuza iindlela zam ezikuKristu, njengoko ndifundisayo ezindaweni zonke, kuwo onke amabandla.</p> 
 <p><a name="an_4:18">4:18</a> Ke kaloku inxenye ithe yakhukhumala, ngathi andiyi kuza kuni.</p> 
 <p><a name="an_4:19">4:19</a> Ndiya kuza ke kuni kamsinya, ukuba iNkosi ithe yavuma,  ukuze ndinganeli kukwazi ukuthetha kwabakhukhumeleyo, ndazi amandla abo.</p> 
 <p><a name="an_4:20">4:20</a> Kuba ubukumkani bukaThixo abusekuthetheni, busemandleni.</p> 
 <p><a name="an_4:21">4:21</a> Nithanda kuphi na, kuko ukuza kuni ndinoswazi, kuko ukuza ndinothando, nomoya wobulali?</p> 
 <p><a name="an_5:1">5:1</a> Kwandile ukuvakala ukuba kukho umbulo phakathi kwenu;  ngumbulo ke lowo ongazanga ukhankanywe naphakathi kweentlanga,  owokuba uthile abe nomfazi kayise.</p> 
 <p><a name="an_5:2">5:2</a> Nibe ke nikhukhumele; ningabi kanye nikhedamile, ukuze anyothulwe phakathi kwenu lowo wenze loo ntlondi.</p> 
 <p><a name="an_5:3">5:3</a> Kuba mna, ndingekho nje okunene ngesiqu, ndikho ngomoya;  sendide ndamgweba oyenzileyo loo nto, njengokungathi ndikho;</p> 
 <p><a name="an_5:4">5:4</a> ndathi, egameni leNkosi yethu uYesu Kristu (nakubon ukuba nihlanganisene nomoya wam, kunye nawo amandla eNkosi yethu uYesu Kristu),</p> 
 <p><a name="an_5:5">5:5</a> makanikelwe onjalo kuSathana, ukuba inyama itshatyalaliswe,  ukuze wona umoya usindiswe ngomhla weNkosi uYesu.</p> 
 <p><a name="an_5:6">5:6</a> Iqhayiya lenu alilihle! Anazi na ukuba igwele elincinane libilisa intlama iphela?</p> 
 <p><a name="an_5:7">5:7</a> Likhupheni ngoko kuthi tu igwele elidala, ukuze nibe yintlama entsha, ekubeni ningabangenagwele. Kuba nathi siyibingelelwe neyethu ipasika, enguKristu.</p> 
 <p><a name="an_5:8">5:8</a> Ngoko ke ukwenza umthendeleko, masingawenzi sinegwele elidala, negwele lobubi, nelokungendawo; masiwenze sinezonka ezingenagwele, ezingenasibhidi, ezinenyaniso.</p> 
 <p><a name="an_5:9">5:9</a> Ndanibhalela encwadini apho ukuthi, maningazidibanisi nabenza umbulo;</p> 
 <p><a name="an_5:10">5:10</a> kodwa ningasenizahlula kanye kwabeli hlabathi abenza umbulo, nakumabawa, nabaphangi, nabakhonzi bezithixo; okanye beniya kumelwa kukuphuma ehlabathini.</p> 
 <p><a name="an_5:11">5:11</a> Kungoku ke, ndinibhalela ukuba maningazidibanisi nosukuba enegama lokuba ngumzalwana, ukanti wenza umbulo, nokuba ulibawa, nokuba ungumkhonzi wezithixo, nokuba ungumtshabhisi,  nokuba ulinxila, nokuba ungumphangi; ningakhe nidle nokudla nonjalo.</p> 
 <p><a name="an_5:12">5:12</a> Ndinamsebenzi mni na ukuba ndigwebe nabangaphandle?  Anigwebi abangaphakathi bodwa, yini na, nina?</p> 
 <p><a name="an_5:13">5:13</a> Ke abangaphandle bagwetywa nguThixo. Ize nimnyothule kuni nina lowo ungendawo.</p> 
 <p><a name="an_6:1">6:1</a> Kukho na umntu kuni, enendawo ngakomnye, onobuganga bokummangalela phambi kwabangemalungisa, angammangaleli phambi kwabangcwele?</p> 
 <p><a name="an_6:2">6:2</a> Anazi na, ukuba abangcwele aba baya kuligweba ihlabathi?  Ukuba ke ihlabathi ligwetywa phambi kwenu, anikufanele na ukuwathetha awona mancinanana amatyala?</p> 
 <p><a name="an_6:3">6:3</a> Anazi na, ukuba siya kugweba izithunywa zezulu? Kobeka phi na ke kwizinto zobu bomi?</p> 
 <p><a name="an_6:4">6:4</a> Xa sukuba ke ngoko nisiya ematyaleni ngezinto zobu bomi,  nimisa abo bangento kulo ibandla, ukuba kugwebe bona na?</p> 
 <p><a name="an_6:5">6:5</a> Nditsho ukuze nidane. Kude akwabakho noko sisinye na isilumko phakathi kwenu, esingaba nako ukulamla phakathi kwabo abazalwana?</p> 
 <p><a name="an_6:6">6:6</a> Usuka umzalwana amangalelane nomzalwana, athi noko akwenze phambi kwabangakholiweyo.</p> 
 <p><a name="an_6:7">6:7</a> Seninciphile ke kanye ngokokuthi nimangalelane. Yini na ukuba ningathi kanye nivume ukoniwa? Yini na ukuba ningathi kanye nivume ukulunyukiswa?</p> 
 <p><a name="an_6:8">6:8</a> Nisuka nina none abanye, nilumkise, nako oko nibe nikwenza kubazalwana.</p> 
 <p><a name="an_6:9">6:9</a> Anazi na, ukuba abangemalungisa abayi kubudla ilifa ubukumkani bukaThixo? Musani ukulahlekiswa; abenza umbulo,  nabakhonzi bezithixo, nabakrexezi, nezifebe, namadoda alalanayo,</p> 
 <p><a name="an_6:10">6:10</a> namasela, namabawa, namanxila, nabatshabhisi, nabaphangi,  abayi kubudla ilifa ubukumkani bukaThixo.</p> 
 <p><a name="an_6:11">6:11</a> Naye ninjalo ke inxenye yenu; kuloko nahlanjululwayo,  kuloko nangcwaliswayo, kuloko nagwetyelwayo egameni leNkosi uYesu, nangoMoya kaThixo wethu.</p> 
 <p><a name="an_6:12">6:12</a> Zonke izinto zivumelekile kum, noko azindilungele zonke.  Zonke izinto zivumelekile kum, noko asindim oya kubekwa phantsi kwagunya lelayiphi;</p> 
 <p><a name="an_6:13">6:13</a> izidlo zezesisu, nesisu sesezidlo; kodwa uThixo uya kubhangisa kokubini, sona nazo. Ke wona umzimba asingowombulo,  ngoweNkosi; nayo iNkosi yeyomzimba.</p> 
 <p><a name="an_6:14">6:14</a> UThixo ke wayivusa iNkosi leyo; uya kusivusa nathi ngamandla akhe.</p> 
 <p><a name="an_6:15">6:15</a> Anazi na ukuba imizimba yenu ngamalungu kaKristu? Ndiya kuthi na ke, ndiwathabathe amalungu kaKristu lowo, ndiwenze amalungu ehenyukazi? Nakanye!</p> 
 <p><a name="an_6:16">6:16</a> Anazi na, ukuba onamathele kulo ihenyukazi, umzimba mnye nalo? Kuba kuthiwa, Abo babini boba nyama-nye.</p> 
 <p><a name="an_6:17">6:17</a> Ke onamathele eNkosini, umoya mnye nayo.</p> 
 <p><a name="an_6:18">6:18</a> Wubalekeni umbulo. Zonke izono athe umntu wazenza,  zingaphandle komzimba; ke lowo wenza umbulo, wona owakhe umzimba.</p> 
 <p><a name="an_6:19">6:19</a> Anazi na, ukuba umzimba wenu uyitempile yoMoya oyiNgcwele ongaphakathi kwenu, eninaye evela kuThixo; nokuba ke aningabenu?</p> 
 <p><a name="an_6:20">6:20</a> Kuba nathengwa ngexabiso. Mzukiseni ke uThixo ngomzimba wenu nangomoya wenu, izinto ezizezikaThixo ezo.</p> 
 <p><a name="an_7:1">7:1</a> Ke kaloku, ngokubhekisele kwiindawo enandibhalela ngazo,  ndithi, Kumlungele umntu ukuba angamchukumisi umntu oyinkazana.</p> 
 <p><a name="an_7:2">7:2</a> Kodwa ke, ngenxa yoomibulo, elowo makabe nowakhe umfazi,  athi elowo abe neyakhe indoda.</p> 
 <p><a name="an_7:3">7:3</a> Indoda mayimenzele okumfaneleyo umfazi wayo; enjenjalo ke nomfazi endodeni yakhe.</p> 
 <p><a name="an_7:4">7:4</a> Umfazi akanagunya kowakhe umzimba, yindoda enalo;  kwangokunjalo ke, nendoda ayinagunya kowayo umzimba, ngumfazi onalo.</p> 
 <p><a name="an_7:5">7:5</a> Musani ukwala ukuhlangana, ningathanga nibe nivumelene okomzuzwana, ukuze ke nibe nethuba lokuzila ukudla nelokuthandaza; nibuye nihlangane ndawonye, ukuze anganihendi uSathana ngenxa yentswela-kuzeyisa kwenu.</p> 
 <p><a name="an_7:6">7:6</a> Ndisitsho nje, ndiyabonisa; anidithumi mntu.</p> 
 <p><a name="an_7:7">7:7</a> Kuba ndinga bonke abantu bangaba njengam nje; kodwa ke elowo unesakhe isipho, asibabalwe nguThixo; omnye uba naso ngokunje,  omnye abe naso ngokunjeya.</p> 
 <p><a name="an_7:8">7:8</a> Ndithi ke kwabangazekanga nabangendanga, nakubahlolokazi,  kubalungele ukuba bathe bahlala njengam nje.</p> 
 <p><a name="an_7:9">7:9</a> Kodwa ke, ukuba abanakuzeyisa, mabazeke, mabende, kuba kukhona kulungileyo ukuba kuzekwe, kwendiwe, kunokutshiseka.</p> 
 <p><a name="an_7:10">7:10</a> Ke kaloku abazekileyo nabendileyo ndiyabathethela, phofu ingendim, iyiNkosi; ndithi, Umfazi makangahlukani nendoda</p> 
 <p><a name="an_7:11">7:11</a> (ke ukuba uthe wahlukana nayo, makahlale angendi, okanye makaxolelaniswe nendoda yakhe); indoda mayingamali umfazi wayo.</p> 
 <p><a name="an_7:12">7:12</a> Ke kaloku kwabanye ndithi mna, akutsho iNkosi, Ukuba kukho mzalwana uthile unomfazi ongakholiweyo, aze umfazi lowo athande ukuhlala naye, makangamali.</p> 
 <p><a name="an_7:13">7:13</a> Nomfazi onendoda engakholiweyo, ize yona ithande ukuhlala naye, makangayali.</p> 
 <p><a name="an_7:14">7:14</a> Kuba indoda leyo ingakholiweyo ingcwalisiwe nguye umfazi,  nomfazi lowo ungakholiweyo ungcwalisiwe yiyo indoda; okanye abantwana benu ngebeba baziinqambi; kungoku ke bangcwele.</p> 
 <p><a name="an_7:15">7:15</a> Kodwa ke ukuba lowo ungakholiweyo uyahluka, makahluke;  umzalwana nokuba ngudade akabotshelelwe, xa kunjalo; ke uThixo usibizele eluxolweni.</p> 
 <p><a name="an_7:16">7:16</a> Kuba, wazi ngani na, mfazi, ukuba woyisindisa indoda yakho?  Wazi ngani na, ndoda, ukuba womsindisa umfazi wakho?</p> 
 <p><a name="an_7:17">7:17</a> Ke, njengoko uThixo wamabelayo ulowo, njengoko iNkosi imbizileyo ulowo, makahambe ngokunjalo. Ndimisa ngokunjalo ke kuwo onke amabandla.</p> 
 <p><a name="an_7:18">7:18</a> Kukho mntu wabizwa engowalukileyo na? Makangazenzi ongalukileyo. Kukho mntu wabizwa engalukanga na? Makangaluki.</p> 
 <p><a name="an_7:19">7:19</a> Ukwaluka oku akunto, nokungaluki oku akunto; okuyinto kukubamba imithetho kaThixo.</p> 
 <p><a name="an_7:20">7:20</a> Elowo makahlale elubizweni abizwe ekulo.</p> 
 <p><a name="an_7:21">7:21</a> Wabizwa ulikhoboka na? Ungakhathali koko; nokuba ke unokukhululeka, nyula kanye oko.</p> 
 <p><a name="an_7:22">7:22</a> Ukuba lowo wabizwayo waba seNkosini elikhoboka,  ungumkhululwa weNkosi; ngokunjalo nalowo wabizwayo engokhululekileyo, ulikhoboka likaKristu.</p> 
 <p><a name="an_7:23">7:23</a> Nathengwa ngexabiso; musani ukuba ngamakhoboka abantu.</p> 
 <p><a name="an_7:24">7:24</a> Bazalwana, elowo ekubizweni awabizwa ekuko, makahlale kuko ekuThixo.</p> 
 <p><a name="an_7:25">7:25</a> Ke kaloku, ngazo iintombi andinammiselo weNkosi; ndibona oku mna, njengowenzelwe inceba yiNkosi ukuba athembeke.</p> 
 <p><a name="an_7:26">7:26</a> Ndiba ngoko, kulungile oku ngenxa yengxakeko engeneyo,  kulungile emntwini ukuthi aselehlala njengoko anjalo.</p> 
 <p><a name="an_7:27">7:27</a> Ubotshelelwe na emfazini? Musa ukufuna ukukhululwa kuye.  Ukhululekile na emfazini? Musa ukufuna umfazi.</p> 
 <p><a name="an_7:28">7:28</a> Kodwa ke ukuba uthe wazeka, akonanga; nokuba intombi ithe yenda, ayonanga. Ke abanjalo boba nembandezelo enyameni. Ke mna, ngokwenjenje, ndiconga nina.</p> 
 <p><a name="an_7:29">7:29</a> Nditsho ke, bazalwana, ukuthi, ixesha lifinyele, ukuze kwelisaseleyo bathi nabo banabafazi, babe njengabangenabo;</p> 
 <p><a name="an_7:30">7:30</a> bathi abalilayo, babe njengabangaliliyo; bathi abavuyayo,  babe njengabangavuyiyo; bathi abathengayo, babe njengabangenanto;</p> 
 <p><a name="an_7:31">7:31</a> bathi abasebenzayo ngeli hlabathi, babe njengabangalixhamliyo; kuba ukumila kweli hlabathi kuyadlula.</p> 
 <p><a name="an_7:32">7:32</a> Ndithanda ukuba ningabi naxhala. Ongazekileyo uxhalela izinto zeNkosi, ukuba angathini na ukuyikholisa iNkosi.</p> 
 <p><a name="an_7:33">7:33</a> Ozekileyo ke uxhalela izinto zehlabathi, ukuba angathini na ukumkholisa umkakhe.</p> 
 <p><a name="an_7:34">7:34</a> Umfazi nentombi akufani. Ongendileyo uxhalela izinto zeNkosi, ukuze abe ngcwele ngomzimba nangomoya; owendileyo ke uxhalela izinto zehlabathi, ukuba angathini na ukuyikholisa indoda yakhe.</p> 
 <p><a name="an_7:35">7:35</a> Oku ke ndikuthetha ndisingisele kokunilungeleyo,  ndingenzeli kunirhintyela; ndikuthethela ukuba nizibeke,  nihlale nihleli kakuhle eNkosini, ningakruthakrutheki.</p> 
 <p><a name="an_7:36">7:36</a> Kodwa ke ukuba umntu uba uhlaza intombi yakhe, xa ithe yegqitha entlahleni yayo, emelwe kukwenjenjalo, makenze akuthandayo; akoni; makuzekwe.</p> 
 <p><a name="an_7:37">7:37</a> Noko ke omiyo eqinile entliziyweni, engaxakwe nto, enegunya ke lokwenza ngokuthanda kwakhe, kananjalo egqibile entliziyweni yakhe kwelokuba ayigcine intombi yakhe, uyatyapha ukwenjenjalo.</p> 
 <p><a name="an_7:38">7:38</a> Ngoko ke lowo wendisayo uyatyapha, kodwa ke lowo ungendisiyo nguyena ukholisayo.</p> 
 <p><a name="an_7:39">7:39</a> Umfazi ubotshiwe ngumthetho ngalo lonke ixesha isaphilileyo indoda yakhe; ke ukuba indoda yakhe ithe yafa, ukhululekile,  angendiselwa kwayithandayo, kodwa ke ngokwaseNkosini.</p> 
 <p><a name="an_7:40">7:40</a> Noko ke unoyolo ngakumbi, ukuba uthe wahlala enjengoko anjalo, ngokwam mna ukubona; ndiba ke ndinaye nam uMoya kaThixo.</p> 
 <p><a name="an_8:1">8:1</a> Ke kaloku, ngeendawo zamadini enziwa kwizithixo, ndithi,  Siyazi ukuba sinokwazi sonke. Ukwazi oku kuyakhukhumalisa, ke lona uthando luyakha.</p> 
 <p><a name="an_8:2">8:2</a> Ukuba ke umntu uba wazi nto, akakazi nento ngoko amelwe kukwazi ngako.</p> 
 <p><a name="an_8:3">8:3</a> Ukuba ke umntu uyamthanda uThixo, lowo uyaziwa nguye.</p> 
 <p><a name="an_8:4">8:4</a> Ngako ke ukudliwa kwamadini enziwa kwizithixo, siyazi ukuba akukho nto isisithixo ehlabathini; siyazi ukuba mnye kwaphela uThixo, akukho wumbi.</p> 
 <p><a name="an_8:5">8:5</a> Kuba kambe, nokuba kukho ekuthiwa bangoothixo, nokuba kusezulwini, nokuba kuphezu komhlaba (kwanjengokuba kukho oothixo abaninzi, neenkosi ezininzi),</p> 
 <p><a name="an_8:6">8:6</a> kuthi thina mnye uThixo, uYise, eziphuma kuye izinto zonke;  nathi sikholo yena. Inye iNkosi, uYesu Kristu, ezingayo zonke izinto; nathi singaye.</p> 
 <p><a name="an_8:7">8:7</a> Ke ukwazi oko akubantwini bonke. Inxenye ke ithi,  isenesazela ngesithixo unangoku, idle ngokudliwa kwedini elenziwe kwisithixo, size isazela sabo, siswele amandla nje,  sidyobheke.</p> 
 <p><a name="an_8:8">8:8</a> Ukudla akusithandisi kuye uThixo; kuba nokuba sithe sadla,  asigqithe nganto; nokuba asithanga sidle, asisilele nganto.</p> 
 <p><a name="an_8:9">8:9</a> Lumkani ke, hleze elo gunya lenu libe sisiwiso kwabaswele amandla.</p> 
 <p><a name="an_8:10">8:10</a> Kuba xa athe ubani wakubona, wena ungonokwazi, uhleli esithebeni etempileni yezithixo, asisayi kuthi na isazela sakhe, eswele amandla nje, somelezelwe ukudla amadini enzelwe izithixo?</p> 
 <p><a name="an_8:11">8:11</a> Aze ngokwazi kwakho oko atshabalale umzalwana oswele amandla, awathi uKristu wamfela.</p> 
 <p><a name="an_8:12">8:12</a> Nisenjenjalonje ke ukona kubo abazalwana, nisidubule nje isazela sabo esiswele amandla, nona kuKristu.</p> 
 <p><a name="an_8:13">8:13</a> Ngenxa yoko ndithi, Ukuba ukudla kuyamkhubekisa umzalwana wam, andisayi kudla nyama naphakade, ukuze ndingamkhubekisi umzalwana wam.</p> 
 <p><a name="an_9:1">9:1</a> Andingumpostile na? Andingokhululekileyo na? Andimbonanga na uYesu Kristu, iNkosi yethu? Aninguwo na nina umsebenzi wam eNkosini?</p> 
 <p><a name="an_9:2">9:2</a> Ukuba andimpostile kwabanye, kuni nina ndinguye; kuba itywina lokuqinisa obam ubupostile linini aba baseNkosini.</p> 
 <p><a name="an_9:3">9:3</a> Okwam ukuziphendulela kwabandincinayo kuko oku.</p> 
 <p><a name="an_9:4">9:4</a> Asinagunya na lokudla nokusela?</p> 
 <p><a name="an_9:5">9:5</a> Asinagunya na, njengabanye abapostile, nabazalwana beNkosi,  noKefas, ukuba siphelekwe ngabafazi bethu bengamakholwa?</p> 
 <p><a name="an_9:6">9:6</a> Sithi sedwa noBharnabhas lo na, abangenagunya lokuba bangasebenzi?</p> 
 <p><a name="an_9:7">9:7</a> Ngubani na okha aphume umkhosi ngeyakhe indleko? Ngubani na otyala isidiliya, aze angadli siqhamo saso? Khona ngubani na owalusa umhlambi, aze angawadli amasi omhlambi lowo?</p> 
 <p><a name="an_9:8">9:8</a> Ndizithetha ngokomntu yini na ezo zinto? Awuthethi kwaezo zinto nawo na umthetho?</p> 
 <p><a name="an_9:9">9:9</a> Emthethweni kaMoses kubhaliwe kwathiwa, Uze ungayibophi umlomo inkomo ibhula. Ziinkomo yini na into ayikhathaleleyo uThixo?</p> 
 <p><a name="an_9:10">9:10</a> Kanene akatsho ngenxa yethu na? Kakade kwabhalwa ngenxa yethu; ngokuba lowo ulimayo ufanele ukulima ethembile; lowo ubhulayo ufanele ukubhula enethemba lokuyaba loo nto athembe yona.</p> 
 <p><a name="an_9:11">9:11</a> Ukuba ke thina sanihlwayelela izinto ezizezoMoya, yinto enkulu na, ukuba siya kuvuna izinto zenu ezizezenyama?</p> 
 <p><a name="an_9:12">9:12</a> Ukuba abanye babelana ngokwenza ngeli gunya kuni,  asikukhona singenjenjalo na thina ngakumbi? Asilisebenzisanga ke elo gunya; sisuka sithwale izinto zonke, ukuze singazibambezeli ngani iindaba ezilungileyo zikaKristu.</p> 
 <p><a name="an_9:13">9:13</a> Anazi na ukuba abo bazisebenzayo izinto ezingcwele badla okwetempile, abo bahlala behleli esibingelelweni bahlulelana nesibingelelo eso?</p> 
 <p><a name="an_9:14">9:14</a> Ngokunjalo neNkosi le yabamisela abazazisayo iindaba ezilungileyo, ukuba baphile ngeendaba ezilungileyo ezi.</p> 
 <p><a name="an_9:15">9:15</a> Ke mna andiphathanga nanye kwezo zinto. Ezi ndawo andizibhaleli ukuze kwenjiwe njalo kum; kuba bekungandilungelayo kanye ukuba ndife, kunokuba ubani alilambathise iqhayiya lam.</p> 
 <p><a name="an_9:16">9:16</a> Kuba xa ndithi ndizishumayele iindaba ezilungileyo,  andinaqhayiya; kuba ndimelwe kukuzishumayela. Yeha ke mna,  ukuba ndisuka ndingazishumayeli iindaba ezilungileyo!</p> 
 <p><a name="an_9:17">9:17</a> Kuba xa ndikwenzayo oko ndinokuzithandela, ndoba ndinomvuzo; ke xa ndikwenza ndingenakuzithandela, ndoba ndingophathiswe ubugosa nje.</p> 
 <p><a name="an_9:18">9:18</a> Uyintoni na ke ngoko umvuzo wam? Ukukuthi, ndakuzishumayela iindaba ezilungileyo, ndizenze zingabi nandleko iindaba ezilungileyo zikaKristu, ukuba ndingalisebenzisi igunya lam ezindabeni ezilungileyo ezi.</p> 
 <p><a name="an_9:19">9:19</a> Kuba ndikhululekile nje kubo bonke, ndizikhonzisile kubo bonke, ukuze ndibazuze abona baninzi.</p> 
 <p><a name="an_9:20">9:20</a> KumaYuda ndaba njengomYuda, ukuze ndiwazuze amaYuda; kwabo baphantsi komthetho ndaba njengophantsi komthetho, ukuze ndibazuze abaphantsi komthetho;</p> 
 <p><a name="an_9:21">9:21</a> kwabo bangenamthetho, ndaba njengongenamthetho (ndingenguye phofu ongenamthetho kuThixo, ndingosemthethweni kuKristu),  ukuze ndibazuze abangenamthetho;</p> 
 <p><a name="an_9:22">9:22</a> kwabo bangenamandla, ndaba njengongenamandla, ukuze ndibazuze abangenamandla; kubo bonke ndesuka ndaba ziinto zonke, ukuze ngeendlela zonke ndisindise inxenye.</p> 
 <p><a name="an_9:23">9:23</a> Oko ke ndakwenza ngenxa yeendaba ezilungileyo, ukuze ndibe lidlelane nabo ngazo.</p> 
 <p><a name="an_9:24">9:24</a> Anazi na, ukuba abo babalekayo elugqatsweni, babaleka bonke okunene, kodwa ke mnye owamkelayo umvuzo? Balekani ngokunjalo ke, ukuze nizuze.</p> 
 <p><a name="an_9:25">9:25</a> Bonke ke abantu abazamayo, baba ziingcathu ezintweni zonke.  Bona abo ke okunene benzela ukuze bazuze isithsaba esinokonakala; kodwa thina, esingenakonakala.</p> 
 <p><a name="an_9:26">9:26</a> Mna ke ngoko ndenjenjalo ukubaleka, ndingangi andiqondi;  ndenjenjalo ukugalela ngenqindi, ndingangi ndibetha umoya;</p> 
 <p><a name="an_9:27">9:27</a> ndisuka ndiwuqobe umzimba wam, ndiwuxinzelele phantsi,  hleze ndithi, ndakuba ndizivakalisile iindaba ezilungileyo kwabanye, ndibe mna ndingumlahlelwa phandle.</p> 
 <p><a name="an_10:1">10:1</a> Ke andithandi ukuba ningazi, bazalwana, ukuba oobawo babephantsi kwalo ilifu bonke; balucanda ulwandle bonke;</p> 
 <p><a name="an_10:2">10:2</a> babhaptizelwa bonke kuye uMoses efini elo naselwandle;</p> 
 <p><a name="an_10:3">10:3</a> badla bonke oko kudla kunye kukokomoya;</p> 
 <p><a name="an_10:4">10:4</a> basela bonke olo luselo lunye lulolomoya (kuba babesela kwiliwa elilelomoya elibe libalandela, iliwa elo ke lalinguye uKristu).</p> 
 <p><a name="an_10:5">10:5</a> Kanti noko uThixo akakholiswanga ngabona baninzi; kuba bathiwa waca entlango apho.</p> 
 <p><a name="an_10:6">10:6</a> Ezo zinto ke zabe ziyimizekelo kuthi, ukuze singabi ngabakhanuki bezinto ezimbi, njengokuba bakhanukayo bona abo.</p> 
 <p><a name="an_10:7">10:7</a> Kanjalo musani ukuba ngababusi bezithixo, njengenxenye yabo; njengokuba kubhaliwe kwathiwa, Abantu bahlala phantsi ukuba badle, basele, baza besuka bema ukuba badlale.</p> 
 <p><a name="an_10:8">10:8</a> Kanjalo masingenzi mbulo, njengokuba inxenye yabo yenza umbulo, kwawa ngamini-nye amawaka amashumi mabini anamathathu.</p> 
 <p><a name="an_10:9">10:9</a> Kanjalo masingamhendi uKristu, njengokuba inxenye yabo yahendayo, yaza yatshabalala ziinyoka.</p> 
 <p><a name="an_10:10">10:10</a> Kanjalo musani ukukrokra, njengokuba inxenye yabo yakrokrayo, yaza yatshabalala ngumtshabalalisi.</p> 
 <p><a name="an_10:11">10:11</a> Zonke ke ezo zinto, zabahlelayo bona, beziyimifuziselo;  zabhalelwa ke ukululeka thina aba, bafikelweyo ziziphelo zawo amaphakade.</p> 
 <p><a name="an_10:12">10:12</a> Ngoko ke lowo uba umi, makalumke angawi.</p> 
 <p><a name="an_10:13">10:13</a> Anibanjwanga silingo singesesabantu. Uthembekile ke uThixo, ongayi kuvumela ukuba nilingwe ngaphezu kweninako;  owothi, kunye nesilingo eso, avelise ithuba lokuphuma kuso,  ukuba nibe nako ukuthwala.</p> 
 <p><a name="an_10:14">10:14</a> Kungoko ndithi, zintanda zam, kubalekeni ukubusa izithixo.</p> 
 <p><a name="an_10:15">10:15</a> Ndithetha njengakwiingqondi; kucaluleni nina endikuthethayo.</p> 
 <p><a name="an_10:16">10:16</a> Indebe yentsikelelo le siyisikelelayo, asibubudlelane na begazi likaKristu? Isonka esi sisiqhekezayo, asibubudlelane na bomzimba kaKristu?</p> 
 <p><a name="an_10:17">10:17</a> Ngokuba thina, sibaninzi nje, sisonka sinye, simzimba mnye, kuba sonke sabelana ngeso sonka sinye.</p> 
 <p><a name="an_10:18">10:18</a> Khangelani abangamaSirayeli ngokwenyama. Abo bawadlayo amadini, abadlelani nesibingelelo eso, yini na?</p> 
 <p><a name="an_10:19">10:19</a> Ndithini na ke ngoko? Ndithi, isithixo siyinto na? Ndithi,  amadini enzelwa izithixo ayinto na?</p> 
 <p><a name="an_10:20">10:20</a> Anditsho! Ndithi, Amadini eziwenzayo iintlanga, ziwenzela iidemon, aziwenzeli uThixo. Andithandi ke ukuba nibe ngamadlelane needemon nina.</p> 
 <p><a name="an_10:21">10:21</a> Aninako ukusela indebe yeNkosi nendebe yeedemon; aninako ukwabelana ngesithebe seNkosi nesithebe seedemon.</p> 
 <p><a name="an_10:22">10:22</a> Siyayikhweletisa na iNkosi? Sinamandla kunayo, yini na?</p> 
 <p><a name="an_10:23">10:23</a> Zonke izinto zivumelekile kum, noko azindilungele zonke;  zonke izinto zivumelekile kum, noko azakhi zonke.</p> 
 <p><a name="an_10:24">10:24</a> Makungabikho namnye ufuna okukokwakhe ukulungelwa; elowo makafune nokomnye.</p> 
 <p><a name="an_10:25">10:25</a> Yonke into ethengelwa endaweni yokuthenga inyama, yidleni,  ningaphicothi nto ngenxa yesazela;</p> 
 <p><a name="an_10:26">10:26</a> kuba umhlaba lo ngoweNkosi, nenzaliseko yawo.</p> 
 <p><a name="an_10:27">10:27</a> Ukuba ke ubani wakubo abangakholwayo uthi animeme,  nithande ukuya, yonke into ebekwa phambi kwenu yidleni,  ningaphicothi nto ngenxa yesazela.</p> 
 <p><a name="an_10:28">10:28</a> Kodwa ke ukuba ubani uthe kuni, Le nto ilidini elenzelwe izithixo, musani ukudla, ngenxa ke yalowo uyithe thupha loo ndawo, nangenxa yesazela; kuba umhlaba lo ngoweNkosi,  nenzaliseko yawo.</p> 
 <p><a name="an_10:29">10:29</a> Ndithi, isazela ke, singesiso esakho wena; sisesomnye lowo. Kuba yini na ukuba inkululeko yam igwetywe sesinye isazela?</p> 
 <p><a name="an_10:30">10:30</a> Ke ukuba mna ndidla ndibulela, yini na ukuba ndinyeliswe ngenxa yoko ndikubulelayo mna?</p> 
 <p><a name="an_10:31">10:31</a> Ke ngoko nokuba niyadla, nokuba niyasela, nokuba nenza yiphi na into, zenzeleni uzuko lukaThixo izinto zonke.</p> 
 <p><a name="an_10:32">10:32</a> Yibani ngabangebawisi nakumaYuda, nakumaGrike, nakulo ibandla likaThixo;</p> 
 <p><a name="an_10:33">10:33</a> njengokuba nam ndikholisa bonke ezintweni zonke,  ndingafuni okwam ukulungelwa, ndifuna okwabaninzi, ukuze basindiswe.</p> 
 <p><a name="an_11:1">11:1</a> Yibani ngabaxelisa mna, njengokuba nam ndixelisa uKristu.</p> 
 <p><a name="an_11:2">11:2</a> Ke kaloku ndiyanidumisa, bazalwana, kuba nindikhumbula ngeendawo zonke, nizibambile izithethe, njengoko ndaninikelayo.</p> 
 <p><a name="an_11:3">11:3</a> Kodwa ke ndithanda ukuba nazi, ukuba intloko yomntu wonke oyindoda nguKristu, intloko ke yomfazi yindoda, intloko ke kaKristu nguThixo.</p> 
 <p><a name="an_11:4">11:4</a> Umntu wonke oyindoda, ethandaza, mhlawumbi eprofeta, enento entloko, uya intloko yakhe.</p> 
 <p><a name="an_11:5">11:5</a> Umntu wonke ke ongumfazi, ethandaza, mhlawumbi eprofeta,  engenasigqubuthelo entloko, uyayihlaza eyakhe intloko; kuba oko kunto-nye nokuba uchetyiwe.</p> 
 <p><a name="an_11:6">11:6</a> Kuba umfazi, ukuba akagqubuthele, makaselenquthulwa nokunquthulwa. Ke ukuba kulihlazo kumfazi ukuba anquthulwe,  mhlawumbi achetywe, makabe nesigqubuthelo.</p> 
 <p><a name="an_11:7">11:7</a> Kuba indoda okunene ayifanele ukuba nesigqubuthelo entloko,  ekubeni ingumfanekiselo nozuko lukaThixo; ke yena umfazi luzuko lwendoda.</p> 
 <p><a name="an_11:8">11:8</a> Kuba indoda ayiphume emfazini, ngumfazi ophume endodeni;</p> 
 <p><a name="an_11:9">11:9</a> kuba indoda ayidalwanga ngenxa yomfazi, kwadalwa umfazi ngenxa yendoda.</p> 
 <p><a name="an_11:10">11:10</a> Ngenxa yoko umfazi ufanele ukuba abe nomqondiso wegunya phezu kwentloko, ngenxa yezithunywa zezulu.</p> 
 <p><a name="an_11:11">11:11</a> Kodwa eNkosini apha indoda ayingaphandle komfazi, nomfazi akangaphandle kwendoda;</p> 
 <p><a name="an_11:12">11:12</a> kuba, njengokuba umfazi ephume kwindoda, ngokunjalo nayo indoda ingaye umfazi; konke ke oko kuphume kuThixo.</p> 
 <p><a name="an_11:13">11:13</a> Yahlulani nina ngaphakathi kwenu; kumfanele na umfazi ukuthandaza kuThixo, engagqubuthele?</p> 
 <p><a name="an_11:14">11:14</a> Kananjalo imvelo ngokwayo ayinifundisi na, ukuba indoda okunene ethi ibe neenwele ezinde, kulihlazo oko kuyo?</p> 
 <p><a name="an_11:15">11:15</a> Ke yena umfazi, ukuba uthi abe neenwele ezinde, kuluzuko oko kuye; ngokuba wazinikwa iinwele ezinde endaweni yesigqubuthelo.</p> 
 <p><a name="an_11:16">11:16</a> Ke ukuba ubani ubonakala ethanda ukuphika, thina asinasiko linjalo, kwanawo amabandla kaThixo.</p> 
 <p><a name="an_11:17">11:17</a> Ke kaloku, ndinithethela le ndawo nje, andinincomi, ukuba ukuhlangana kwenu ndawonye akusingisi kokhona kulungileyo;  kusingisa kokhona kubi.</p> 
 <p><a name="an_11:18">11:18</a> Kuba kuqalake, nakuhlangana ebandleni, ndiyeva ukuba kubakho izahlukahlukano phakathi kwenu; ndithi ke kufanele ukuba zikho.</p> 
 <p><a name="an_11:19">11:19</a> Kuba kumele ukuba kubekho nezahlukano phakathi kwenu,  ukuze abacikidekileyo babonakale phakathi kwenu.</p> 
 <p><a name="an_11:20">11:20</a> Xenikweni ngoko nithe nahlangana ndawonye, asikuko ukuba nidle isidlo seNkosi;</p> 
 <p><a name="an_11:21">11:21</a> kuba ekudleni kwenu elowo udla okwakhe ukudla; uqala adle,  bengekafiki abanye, aze omnye alambe, omnye anxile.</p> 
 <p><a name="an_11:22">11:22</a> Kanene aninazindlu na zokudlela nokusela? Okanye nidela ibandla likaThixo na, nibadanisa nje abangenanto? Ndithini na kuni? Ndinidumise na kule nto? Andinidumisi.</p> 
 <p><a name="an_11:23">11:23</a> Kuba mna ndakwamkela kuyo iNkosi oko ndikunikeleyo nokukunikela kuni: Okokuba iNkosi uYesu, ngobusuku eyanikelwa ngabo, yathabatha isonka;</p> 
 <p><a name="an_11:24">11:24</a> yaza yakuba ibulele, yasiqhekeza, yathi, Thabathani,  nidle, ngumzimba wam lo, owaphulelwa nina; oku kwenzeleni ukundikhumbula.</p> 
 <p><a name="an_11:25">11:25</a> Kwangokunjalo yathabatha nayo indebe, emva kokuba kudliwe,  isithi, Le ndebe ingumnqophiso omtsha osegazini lam; ngamaxesha onke enisukuba niyisela, oku kwenzeleni ukundikhumbula.</p> 
 <p><a name="an_11:26">11:26</a> Kuba ngamaxesha onke enisukuba nisidla eso sonka, niyisele loo ndebe, niyakwazisa ukufa kweNkosi, ide ifike.</p> 
 <p><a name="an_11:27">11:27</a> Ngoko ke, osukuba esidla eso sonka, ayisele indebe yeNkosi, ngokungafanelekileyo, woba netyala lomzimba negazi leNkosi.</p> 
 <p><a name="an_11:28">11:28</a> Makazicikide ke ngokwakhe umntu, aze ngokunjalo adle kwisonka eso, asele kwindebe leyo;</p> 
 <p><a name="an_11:29">11:29</a> kuba lowo udlayo, uselayo, ngokungafanelekileyo, uzidlela aziselele ukugwetywa, engawucaluli nje umzimba weNkosi.</p> 
 <p><a name="an_11:30">11:30</a> Ngenxa yoku baninzi phakathi kwenu abaswele amandla,  nabayimilwelwe, banele nabalele ukufa.</p> 
 <p><a name="an_11:31">11:31</a> Kuba xa besizicalula, ngesiba asigwetywa.</p> 
 <p><a name="an_11:32">11:32</a> Sigwetywa nje ke, siyaqeqeshwa yiNkosi, ukuze singasingelwa phantsi ndawonye nehlabathi.</p> 
 <p><a name="an_11:33">11:33</a> Ngoko ke, bazalwana bam, xa nihlangene ndawonye ukuba nidle, lindanani.</p> 
 <p><a name="an_11:34">11:34</a> Ukuba ke ubani ulambile, makadle ekhaya, ukuze ningahlanganeli ukugwetywa. Eziseleyo ke iindawo ndozilungisa,  xa ndithe ndafika.</p> 
 <p><a name="an_12:1">12:1</a> Ke ngezipho ezizezoMoya, bazalwana, andithandi ukuba ningazi.</p> 
 <p><a name="an_12:2">12:2</a> Niyazi ukuba nibe ningabeentlanga, nikhukuliselwe ezithixweni ezingenakuthetha, njengoko nisakuthi nikhokelwe ngako.</p> 
 <p><a name="an_12:3">12:3</a> Kungoko ndinazisayo, okokuba akukho namnye, ethetha ekuMoya kaThixo, unokuthi ungosingelwe phantsi uYesu; kanjalo akukho namnye unako ukuthi uyiNkosi uYesu, engekuye uMoya oyiNgcwele.</p> 
 <p><a name="an_12:4">12:4</a> Ke kaloku kukho izabelo ngezabelo zezibabalo, kodwa ke ikwanguloo Moya mnye.</p> 
 <p><a name="an_12:5">12:5</a> Kukho nezabelo ngezabelo zezilungiselelo, phofu ikwayiloo Nkosi inye.</p> 
 <p><a name="an_12:6">12:6</a> Kukho nezabelo ngezabelo zeentsebenzo, kodwa ke ikwanguloo Thixo mnye uzisebenzayo izinto zonke kubo bonke.</p> 
 <p><a name="an_12:7">12:7</a> Elowo ke uphiwa ukubonakalalisa uMoya, kuze kubekho okulungele bonke;</p> 
 <p><a name="an_12:8">12:8</a> kuba omnye okunene uphiwa ngaye uMoya ilizwi lobulumko;  kodwa ke omnye, ilizwi lokwazi kwangokwaloo Moya;</p> 
 <p><a name="an_12:9">12:9</a> wumbi ke uphiwa ukholo kwangaloo Moya; omnye ke, izibabalo zeziphiliso kwangaloo Moya;</p> 
 <p><a name="an_12:10">12:10</a> omnye ke uphiwa iintsebenzo zemisebenzi yamandla; omnye ke iziprofeto; omnye ke, ukucalula oomoya; wumbi ke, iintlobo zeelwimi; omnye ke, ukucaciswa kweelwimi.</p> 
 <p><a name="an_12:11">12:11</a> Zonke ke ezo zinto zisetyenzwa kwangaloo Moya mnye;  umabela elowo ngokwakhe njengoko athandayo.</p> 
 <p><a name="an_12:12">12:12</a> Kuba, kwanjengokuba umzimba umnye, unamalungu amaninzi,  abe ke onke amalungu aloo mzimba mnye, emaninzi nje, emzimba mnye, ukwanjalo ke noKristu lo.</p> 
 <p><a name="an_12:13">12:13</a> Kuba thina sonke sabhaptizelwa mzimbeni mnye ngaMoya mnye,  nokuba singamaYuda, nokuba singamaGrike; nokuba singamakhoboka,  nokuba singabakhululekileyo; sonke sasezwa Moyeni mnye;</p> 
 <p><a name="an_12:14">12:14</a> kuba nomzimba lo ungelungu linye, ungamaninzi.</p> 
 <p><a name="an_12:15">12:15</a> Ukuba luthe unyawo, Ngokuba ndingesiso isandla,  andingowasemzimbeni, luthi, ngenxa yoko, lungabi lolwasemzimbeni na?</p> 
 <p><a name="an_12:16">12:16</a> Nokuba ithe indlebe, Ngokuba ndingelilo iliso,  andingowasemzimbeni, ithi, ngenxa yoko, ingabi yeyasemzimbeni na?</p> 
 <p><a name="an_12:17">12:17</a> Ukuba umzimba lo uphela ubuliliso, bekuya kuba phi na ukuva? Ukuba ubukukuva uphela, bekuya kuba phi na ukusezela?</p> 
 <p><a name="an_12:18">12:18</a> Kungoku ke uThixo wawamisa amalungu, lalelo nelo emzimbeni, njengoko wathandayo.</p> 
 <p><a name="an_12:19">12:19</a> Ukuba ke onke ebelungu linye, ubuya kuba phi na umzimba?</p> 
 <p><a name="an_12:20">12:20</a> Kungoku ke maninzi okunene amalungu, kodwa mnye wona umzimba.</p> 
 <p><a name="an_12:21">12:21</a> Alinako ke iliso ukuthi kwisandla, Akufuneki kum; kanjalo intloko ayinakuthi kwiinyawo, Anifuneki kum.</p> 
 <p><a name="an_12:22">12:22</a> Asuka amalungu omzimba angathi ngaswele amandla kwamanye,  abe ngawona afunekayo.</p> 
 <p><a name="an_12:23">12:23</a> Namalungu omzimba esiba ngaswele imbeko kunamanye, lawo ngawona siwabeka embekweni; aze amalungu ethu ahloniphekayo,  abe ngawona abekekileyo.</p> 
 <p><a name="an_12:24">12:24</a> Amalungu ethu ke abekekileyo akufuneki nto kuwo. Usuke uThixo wawumanya umzimba, wathi ilungu elingento walibeka kweyona mbeko inkulu;</p> 
 <p><a name="an_12:25">12:25</a> ukuze kungabikho kwahlukahlukana emzimbeni, kubekho ukunyamekelana kwamalungu ngakunye;</p> 
 <p><a name="an_12:26">12:26</a> kuthi, nokuba lilungu elinye eliva ubunzima, avelane amalungu onke; nokuba lilungu elinye elizukiswayo, avuyisane amalungu onke.</p> 
 <p><a name="an_12:27">12:27</a> Nina ke ningumzimba kaKristu, ningamalungu ngokwabelwa izabelo.</p> 
 <p><a name="an_12:28">12:28</a> Wathi inxenye uThixo wayimisa ebandleni, kuqala yangabapostile, okwesibini abaprofeti, okwesithathu abafundisi;  kwaza kwaba yimisebenzi yamandla, kwaba zizibabalo zeziphiliso,  iintsizo, izilawulo, iintlobo zeelwimi.</p> 
 <p><a name="an_12:29">12:29</a> Bangabapostile bonke yini na? Bangabaprofeti bonke yini na? Bangabafundisi bonke yini na? Bangabenzi bemisebenzi yamandla bonke yini na?</p> 
 <p><a name="an_12:30">12:30</a> Banezibabalo zeziphiliso bonke yini na? Bathetha ngalwimi zimbi bonke yini na? Bacacisa intetho bonke yini na?</p> 
 <p><a name="an_12:31">12:31</a> Zondelelani ke ezona zibabalo zilungileyo; kanti ke ndisanibonisa eyona ndlela incamisileyo.</p> 
 <p><a name="an_13:1">13:1</a> Ndingafanelana ndithetha ngeelwimi zabantu nezezithunywa zezulu; uthando ke ndingenalo, ndisuke ndaba yixina ehlokomayo,  necangci elikhenkcezayo.</p> 
 <p><a name="an_13:2">13:2</a> Ndingafanelana ndinabo nobuprofeto, ndizazi iimfihlelo zonke, ndinako konke ukwazi; ndingafanelana ndinalo lonke ukholo, ngokokude ndisuse iintaba, uthando ke ndingenalo,  andinto yanto.</p> 
 <p><a name="an_13:3">13:3</a> Ndingafanelana ndisamkelisa amahlwempu ngempahla yam yonke,  nokuba ndithe umzimba wam ndawunikela ukuba utshiswe, uthando ke ndingenalo, akundincedi lutho.</p> 
 <p><a name="an_13:4">13:4</a> Uthando luzeka kade umsindo, lunobubele; uthando alunamona;  uthando alugwagwisi; alukhukhumali;</p> 
 <p><a name="an_13:5">13:5</a> alwenzi okuziintloni; alufuni okukokwalo kodwa; alucaphuki;  alunanzondo;</p> 
 <p><a name="an_13:6">13:6</a> aluvuyeli kungalungisi; luvuyisana nenyaniso.</p> 
 <p><a name="an_13:7">13:7</a> Luthwala iinto zonke; lukholwa ziinto zonke; luthemba iinto zonke; lunyamezela iinto zonke.</p> 
 <p><a name="an_13:8">13:8</a> Uthando aluze lutshitshe; nokuba ke ziziprofeto, ziya kubhangiswa; nokuba ziilwimi, ziya kupheza; nokuba kukwazi,  kuya kuphuthiswa.</p> 
 <p><a name="an_13:9">13:9</a> Kuba siyazi ngokuyinxenye, siprofeta ngokuyinxenye.</p> 
 <p><a name="an_13:10">13:10</a> Xa kuthe ke kwafika okuzalisekileyo, kuya kwandula ukuphuthiswa okuyinxenye.</p> 
 <p><a name="an_13:11">13:11</a> Oko bendingumntwana, bendithetha ngokomntwana, bendiqonda ngokomntwana, bendicamanga ngokomntwana; ndithe ke, ndakuba yindoda, ndazibhangisa izinto zobuntwana.</p> 
 <p><a name="an_13:12">13:12</a> Kuba ngoku sikhangela esipilini ngokwamanakanibe; oko ke,  siya kukhangelana ebusweni. Ngoku ndazi ngokuyinxenye; oko ke ndiya kwazi kakuhle, njengoko ndaziwayo nokwaziwa nam.</p> 
 <p><a name="an_13:13">13:13</a> Kungoku ke kuhleli ukholo, ithemba, uthando, ezo zinto zontathu; eyona inkulu ke kuzo apho luthando.</p> 
 <p><a name="an_14:1">14:1</a> Phuthumani uthando olo, nibe kodwa nizizondelela izipho ezizezoMoya, ngokukodwa ke ukuba niprofete.</p> 
 <p><a name="an_14:2">14:2</a> Kuba lowo uthetha ngalulwimi lumbi akathethi bantwini,  uthetha kuThixo; kuba akukho namnye umvayo, kodwa ke ngomoya uthetha iimfihlelo.</p> 
 <p><a name="an_14:3">14:3</a> Ke yena oprofetayo uthetha ebantwini ulwakheko, noyalo,  nokhuzo.</p> 
 <p><a name="an_14:4">14:4</a> Lowo uthetha ngalulwimi lumbi uzakha yena; ke lowo uprofetayo wakha ibandla.</p> 
 <p><a name="an_14:5">14:5</a> Ndiyathanda ke ukuba nithethe ngalwimi zimbi nonke, noko ke ndithanda ngokukodwa ukuba niprofete. Kuba yena oprofetayo mkhulu kunalowo uthetha ngalwimi zimbi, xa lo angayicacisiyo intetho, ukuze ibandla libe nokwakheka.</p> 
 <p><a name="an_14:6">14:6</a> Kunjalonje ke, bazalwana, ukuba ndithe ndeza kuni,  ndithetha ngalwimi zimbi, bendiya kuninceda ntoni na, xa ndingathanga ndithethe kuni ndinesityhilelo, ndinokwazi,  ndinesiprofeto, ndinemfundiso?</p> 
 <p><a name="an_14:7">14:7</a> Khona kwizinto ezihlokomayo ezingenamphefumlo,  ezinjengembande, nohadi, ukuba azithanga zahlule ukuhlokoma kwazo, bekungathiwani na ukwaziwa oko kubethwayo ngembande,  noko kubethwayo ngohadi?</p> 
 <p><a name="an_14:8">14:8</a> Kuba kanjalo, xa ixilongo lithe lalila ngezwi elingaqondakaliyo, ngubani na owoyixhobela imfazwe?</p> 
 <p><a name="an_14:9">14:9</a> Ngokunjalo nani, ukuba anithanga nithethe ngalo ulwimi intetho eqondeka kakuhle, yothiwani na ukwaziwa into enithetha yona? Kuba noba nithethela emoyeni.</p> 
 <p><a name="an_14:10">14:10</a> Nokuba zingaba sezingakanani na ukuba zininzi kwazo iintlobo zeentetho ehlabathini, akukho nalunye kuzo olungenanto luthetha yona.</p> 
 <p><a name="an_14:11">14:11</a> Ukuba ngoko andithanga ndiyazi intsingiselo yentetho,  ndoba ngumbharbhari kothethayo, nothethayo woba ngumbharbhari kum.</p> 
 <p><a name="an_14:12">14:12</a> Ngokunjalo nani, ekubeni kaloku nizondelela izipho ezizezoMoya, zifuneleni ukuba nibe nazo ngokugqithiseleyo,  ukuze lakheke ibandla.</p> 
 <p><a name="an_14:13">14:13</a> Ngenxa yoko ndithi, othethayo ngalwimi zimbi,  makathandazele ukuba icace intetho yakhe.</p> 
 <p><a name="an_14:14">14:14</a> Kuba xa ndithandaza ngalulwimi lumbi, umoya wam uyathandaza okunene wona, ke yona ingqiqo yam ayinasiqhamo.</p> 
 <p><a name="an_14:15">14:15</a> Kuthini na ke ngoko? Ndiya kuthandaza ngomoya, ndithandaze nangengqiqo; ndiya kuvuma ngomoya, ndivume nangengqiqo.</p> 
 <p><a name="an_14:16">14:16</a> Okanye, ukuba uthe wasikelela ngomoya wodwa, wothini na lowo uhleliyo endaweni yongenakwazi ukuthi, Amen, ekubuleleni kwakho, ekubeni kaloku into oyithethayo engayazi?</p> 
 <p><a name="an_14:17">14:17</a> Kuba okunene wena uyatyapha ukubulela, kodwa onguwumbi akakheki.</p> 
 <p><a name="an_14:18">14:18</a> Ndiyabulela kuThixo wam, kuba ndithetha ngalwimi zimbi ngaphezu kwenu nonke;</p> 
 <p><a name="an_14:19">14:19</a> kodwa ke ebandleni ndithanda ukuthetha amazwi abe mahlanu ngayo ingqiqo yam, ukuze ndibafundise nabanye, kunokuba ndithethe amazwi angamawaka alishumi, ngalulwimi lumbi.</p> 
 <p><a name="an_14:20">14:20</a> Bazalwana, musani ukuba ngabantwana engqondweni; ebubini yibani ziintsana, engqondweni ke yibani ngabantu abakhulu.</p> 
 <p><a name="an_14:21">14:21</a> Emthethweni kubhaliwe kwathiwa, Ndiya kuthetha kwaba bantu ngalwimi zimbi nangamlomo wumbi; noko ndiya kwenjenjalo, abayi kundiva, itsho iNkosi.</p> 
 <p><a name="an_14:22">14:22</a> Ngoko ke iilwimi ezi zikho ukuba zibe ngumqondiso kwabo bangakholwayo, kungekubo abakholwayo: ke sona isiprofeto asisesabangakholwayo, sesabakholwayo.</p> 
 <p><a name="an_14:23">14:23</a> Ukuba ngoko lithe lahlangana ndawonye ibandla liphela,  bathetha bonke ngalwimi zimbi, kwaza kwangena abangenakwazi,  nokuba ngabangakholwayo, abasayi kuthi na, niyageza?</p> 
 <p><a name="an_14:24">14:24</a> Ke ukuba bathi bonke baprofete, kuze ke kungene umntu ongakholwayo, nokuba ngongenakwazi, uyohlwaywa ngabo bonke,  adane; uyaphicothwa ngabo bonke;</p> 
 <p><a name="an_14:25">14:25</a> zize ngokunjalo izinto ezifihlakeleyo zentliziyo yakhe zibonakalaliswe; wothi ngokunjalo, esiwa ngobuso, amnqule uThixo, exela ukuba uThixo uphakathi kwenu okwenyaniso.</p> 
 <p><a name="an_14:26">14:26</a> Kuthini na ke ngoko, bazalwana? Xa sukuba nihlangene, uthi elowo kuni abe nengoma, abe nemfundiso, abe nalulwimi lumbi,  abe nesityhilelo, abe nokuchaza intetho. Mazithi zonke izinto zenzelwe ukuba lakheke ibandla.</p> 
 <p><a name="an_14:27">14:27</a> Kanjalo ukuba umntu uthetha ngalulwimi lumbi, makuthethe babini, mhlawumbi bathathu, bangegqithi, kube ngokulandelelana,  aze omnye acacise intetho.</p> 
 <p><a name="an_14:28">14:28</a> Ke xa kungekho mchazi-ntetho, makathi cwaka ebandleni;  makathethe kuye ngokwakhe nakuThixo.</p> 
 <p><a name="an_14:29">14:29</a> Abaprofeti ke, makuthethe babini, mhlawumbi bathathu,  abanye bacalule.</p> 
 <p><a name="an_14:30">14:30</a> Ukuba ke kuthe watyhilelwa into omnye ehleli khona,  owokuqala makathi cwaka.</p> 
 <p><a name="an_14:31">14:31</a> Kuba ninako ukuprofeta ngabanye nonke, ukuze bafunde bonke, bavuselelwe bonke.</p> 
 <p><a name="an_14:32">14:32</a> Kanjalo oomoya babaprofeti bayabalulamela abaprofeti;</p> 
 <p><a name="an_14:33">14:33</a> kuba uThixo akangowesiphithiphithi, ngowoxolo; njengokuba kunjalo kuwo onke amabandla abangcwele.</p> 
 <p><a name="an_14:34">14:34</a> Abafazi benu mabathi tu emabandleni; kuba abavunyelwa bona ukuba bathethe. Kuthiwa mabalulame, njengokuba usitsho nomthetho.</p> 
 <p><a name="an_14:35">14:35</a> Ukuba ke banga bangaqonda into, mabayibuze ekhaya kwawabo amadoda; kuba lihlazo kubafazi ukuthetha ebandleni.</p> 
 <p><a name="an_14:36">14:36</a> Kanene ilizwi likaThixo laphuma livela kuni na? lafika kuni nedwa, kusini na?</p> 
 <p><a name="an_14:37">14:37</a> Ukuba umntu uba ungumprofeti, nokuba uba ungowoMoya,  makazazi kakuhle izinto endinibhalela zona, ukuba yimithetho yeNkosi.</p> 
 <p><a name="an_14:38">14:38</a> Ke ukuba umntu akazi, makangazi.</p> 
 <p><a name="an_14:39">14:39</a> Ngoko ke, bazalwana, kuzondeleleni ukuprofeta,  ningakwaleli ukuthetha ngalwimi zimbi.</p> 
 <p><a name="an_14:40">14:40</a> Zonke izinto mazenziwe ngokubekekileyo, nangolungelelwano.</p> 
 <p><a name="an_15:1">15:1</a> Ke kaloku, bazalwana, ndiyanazisa iindaba ezilungileyo, ezo ndazishumayela kuni, nazamkelayo nokuzamkela, nimiyo nokuma kuzo,</p> 
 <p><a name="an_15:2">15:2</a> nisindiswayo nokusindiswa ngazo, ukuba nizibambile ngelizwi endazishumayela ngalo kuni; ukuba anithe nafumana nakholwa.</p> 
 <p><a name="an_15:3">15:3</a> Kuba ndaninikela kweziyintloko izinto oko ndakwamkelayo nokukwamkela: okokuba uKristu wazifela izono zethu ngokwezibhalo,</p> 
 <p><a name="an_15:4">15:4</a> nokokuba wangcwatywa, nokokuba uvukile ngomhla wesithathu ngokwezibhalo;</p> 
 <p><a name="an_15:5">15:5</a> nokokuba wabonwa nguKefas, emva koko ngabalishumi elinababini.</p> 
 <p><a name="an_15:6">15:6</a> Emveni kuko wabonwa ngaxesha linye ngabazalwana abangaphezu kwamakhulu amahlanu, abasahleliyo nangoku abona baninzi kubo;  inxenye ke yalala ukufa.</p> 
 <p><a name="an_15:7">15:7</a> Emva koko wabonwa nguYakobi, kamva ngabo bonke abapostile.</p> 
 <p><a name="an_15:8">15:8</a> Ekugqibeleni ke kwabo bonke, kwanga kukwinto ezelwe lingekabi lilixa layo, wabonwa nandim.</p> 
 <p><a name="an_15:9">15:9</a> Kuba mna ndingoyena mncinanana kubapostile, endingafanele kubizwa ngokuba ngumpostile, ngenxa enokuba ndalitshutshisa ibandla likaThixo.</p> 
 <p><a name="an_15:10">15:10</a> Ke ngobabalo lukaThixo ndiyinto endiyiyo, nobabalo lwakhe kum alubanga nakulambatha; ndesuka ndabagqitha bonke ngokubulaleka; ingendim ke, ilubabalo lukaThixo olunam.</p> 
 <p><a name="an_15:11">15:11</a> Ke ngoko, nokuba ndim, nokuba ngabo, senjenjalo thina ukushumayela; nenjenjalo ke nina ukukholwa.</p> 
 <p><a name="an_15:12">15:12</a> Ke, ukuba uKristu uyashunyayelwa ukuba uvukile kwabafileyo, batsho ngani na abathile phakathi kwenu ukuthi,  akukho luvuko lwabafileyo?</p> 
 <p><a name="an_15:13">15:13</a> Ke, ukuba akukho luvuko lwabafileyo, woba akavukanga noKristu;</p> 
 <p><a name="an_15:14">15:14</a> ukuba ke uKristu akavukanga, koba akunto ukushumayela kwethu, loba luyalambatha nokholo lwenu.</p> 
 <p><a name="an_15:15">15:15</a> Sofunyanwa ke singawo namangqina amxokayo uThixo, ngokuba sangqinayo ngoThixo ukuba wamvusa uKristu: angamvusanga, ukuba ke kanti abafileyo abavuki.</p> 
 <p><a name="an_15:16">15:16</a> Kuba, ukuba abafileyo abavuki, noKristu woba akavukanga.</p> 
 <p><a name="an_15:17">15:17</a> Ukuba ke uKristu akavukanga, loba luyinto engeyanto ukholo lwenu, noba nisesezonweni zenu;</p> 
 <p><a name="an_15:18">15:18</a> ngoko nabalele ukufa bekuKristu, boba batshabalele.</p> 
 <p><a name="an_15:19">15:19</a> Ukuba singabathembele kuKristu kobu bomi bodwa, soba sizezona ntsizana kubantu bonke.</p> 
 <p><a name="an_15:20">15:20</a> UKristu yena kunje uvukile kwabafileyo, waba yintlahlela yabalele ukufa.</p> 
 <p><a name="an_15:21">15:21</a> Kuba ekubeni kaloku kungomntu ukufa, kukwangomntu ukuvuka kwabafileyo.</p> 
 <p><a name="an_15:22">15:22</a> Kuba, njengokuba kuye uAdam bafa bonke, ngokunjalo nakuye uKristu baya kudliswa ubomi bonke:</p> 
 <p><a name="an_15:23">15:23</a> elowo ke kolwakhe uluhlu; intlahlela inguKristu, kamva abakaKristu ekufikeni kwakhe;</p> 
 <p><a name="an_15:24">15:24</a> kwandule ke ukubakho isiphelo, xa athe wabunikela ubukumkani kuye uThixo uYise, xa athe wabubhangisa bonke ubulawuli, nalo lonke igunya, namandla.</p> 
 <p><a name="an_15:25">15:25</a> Kuba umelwe yena kukuthi alawule, ade azibeke phantsi kweenyawo zakhe zonke iintshaba.</p> 
 <p><a name="an_15:26">15:26</a> Olokugqibela utshaba oluya kubhangiswa kukufa;</p> 
 <p><a name="an_15:27">15:27</a> kuba izinto zonke wazithobela phantsi kweenyawo zakhe. Ke xa athi, Izinto zonke zithotyiwe, kuyabonakala ukuba akabalwa lowo wazithobela phantsi kwakhe zonke izinto.</p> 
 <p><a name="an_15:28">15:28</a> Xa ke zithe zathotyelwa phantsi kwakhe zonke izinto, uya kwandula noNyana ngokwakhe athotyelwe phantsi kwalowo wazithobela phantsi kwakhe zonke izinto, ukuze uThixo abe zizinto zonke kubo bonke.</p> 
 <p><a name="an_15:29">15:29</a> Okanye baya kwenza ntoni na abo babhaptizelwa abafileyo,  ukuba abafileyo abaze bavuke? Yini na ukuba babhaptizelwe nokubhaptizelwa abafileyo?</p> 
 <p><a name="an_15:30">15:30</a> Nathi, yini na ukuba sibe semngciphekweni amaxa onke?</p> 
 <p><a name="an_15:31">15:31</a> Ndisekufeni imihla ngemihla; qondani ngokuzingca kwam ngani, endinako ndikuKristu Yesu, iNkosi yethu.</p> 
 <p><a name="an_15:32">15:32</a> Ukuba ndithe ngokwabantu ndalwa namarhamncwa e-Efese,  kundinceda ntoni na? Ukuba abafileyo abavuki, masesisidla,  sisela, kuba ngomso siya kufa.</p> 
 <p><a name="an_15:33">15:33</a> Musani ukulahlekiswa. Incoko embi yonakalisa izimilo ezilungileyo.</p> 
 <p><a name="an_15:34">15:34</a> Qabukani kakuhle, ningoni; kuba inxenye inentswela-kumazi uThixo; nditsho kuni ukuba nidane.</p> 
 <p><a name="an_15:35">15:35</a> Wosuka ubani athi, Bathini na ukuvuka abafileyo? Beza benamzimba unjani na?</p> 
 <p><a name="an_15:36">15:36</a> Msweli-kuqonda wena, into oyihlwayelayo ayenziwa iphile,  ukuba ayikhanga ife.</p> 
 <p><a name="an_15:37">15:37</a> Kanjalo loo nto uyihlwayelayo, akuhlwayeli sona isiqu sento esiya kubakho; uhlwayela ukhozo nje, lungathi lube lolwengqolowa, nokuba lolwezinye iintlobo;</p> 
 <p><a name="an_15:38">15:38</a> uThixo ke ulunika isiqu, njengoko athandileyo; iyileyo imbewu uyinika esisesayo isiqu.</p> 
 <p><a name="an_15:39">15:39</a> Yonke inyama ayinyama-nye; enye yinyama yabantu, enye yinyama yeenkomo, enye yeyeentlanzi, enye yeyeentaka.</p> 
 <p><a name="an_15:40">15:40</a> Kukho iziqu ezisezulwini, neziqu ezisemhlabeni; bubodwa ubuqaqawuli bezasezulwini, bubodwa obezasemhlabeni.</p> 
 <p><a name="an_15:41">15:41</a> Bubodwa ubuqaqawuli belanga, bubodwa ubuqaqawuli benyanga,  bubodwa ubuqaqawuli beenkwenkwezi; kuba inkwenkwezi iyahluka kwenye inkwenkwezi ngobuqaqawuli.</p> 
 <p><a name="an_15:42">15:42</a> Lunjalo ke kanye novuko lwabafileyo. Umzimba uhlwayelwa unokonakala, uvuka ungenakonakala.</p> 
 <p><a name="an_15:43">15:43</a> Uhlwayelwa uswele imbeko, uvuka unobuqaqawuli; uhlwayelwa uswele amandla, uvuka unamandla;</p> 
 <p><a name="an_15:44">15:44</a> kuhlwayelwa umzimba ongowemvelo, kuvuka umzimba ongowomoya. Kukho umzimba ongowemvelo, kukho nomzimba ongowomoya.</p> 
 <p><a name="an_15:45">15:45</a> Ngokunjalo kubhaliwe kwathiwa, Owokuqala umntu uAdam waba ngumphefumlo odla ubomi; owokugqibela uAdam waba ngumoya odlisa ubomi.</p> 
 <p><a name="an_15:46">15:46</a> Ke akuqali okomoya; kuqala okwemvelo, kwandule ukuza okomoya.</p> 
 <p><a name="an_15:47">15:47</a> Owokuqala umntu uphume emhlabeni, ungowomhlaba; owesibini umntu, iNkosi, uphume emazulwini.</p> 
 <p><a name="an_15:48">15:48</a> Into ayiyo owomhlaba, bakwayiyo abomhlaba; kanjalo nento ayiyo osemazulwini, bakwayiyo abasemazulwini;</p> 
 <p><a name="an_15:49">15:49</a> njengokuba sawambathayo umfanekiselo wowomhlaba, siya kuwambatha nomfanekiselo wosemazulwini.</p> 
 <p><a name="an_15:50">15:50</a> Ke, bazalwana, nditsho ukuthi, inyama negazi azinako ukubudla ilifa ubukumkani bukaThixo; nokonakala akunakukudla ilifa ukungonakali.</p> 
 <p><a name="an_15:51">15:51</a> Yabonani, ndinixelela imfihlelo: Okunene asiyi kulala ukufa sonke; kodwa siya kwenziwa ngakumbi sonke,</p> 
 <p><a name="an_15:52">15:52</a> ngesiquphe, ngephanyazo, ngexilongo lokugqibela. Kuba liya kulila ixilongo, bavuke abafileyo bengenakonakala, senziwe ngakumbi ke thina.</p> 
 <p><a name="an_15:53">15:53</a> Kuba kumele oku konakalayo ukwambatha ukungonakali, noku kufayo ukwambatha ukungafi.</p> 
 <p><a name="an_15:54">15:54</a> Xa ke oku konakalayo kuthe kwambatha ukungonakali, noku kufayo kuthe kwambatha ukungafi, liya kwandula ukwenzeka ilizwi elibhaliweyo lokuthi, Ukufa kufincelwe eloyisweni.</p> 
 <p><a name="an_15:55">15:55</a> Luphi na, kufa, ulwamvila lwakho? Luphi na, Hadesi,  uloyiso lwakho?</p> 
 <p><a name="an_15:56">15:56</a> Ulwamvila lokufa sisono; amandla esono ngumthetho.</p> 
 <p><a name="an_15:57">15:57</a> Makubulelwe ke kuThixo osinikayo uloyiso olo, ngayo iNkosi yethu uYesu Kristu.</p> 
 <p><a name="an_15:58">15:58</a> Ngoko ke, bazalwana bam abaziintanda, qinani, ningabi nakushukuma; nihlale niphuphuma umsebenzi weNkosi, nisazi nje ukuba ukubulaleka kwenu akulambathi eNkosini.</p> 
 <p><a name="an_16:1">16:1</a> Ke kaloku, ngokubuthwa kwemali yokusiza abangcwele,  njengokuba ndawamiselayo amabandla kaThixo akwelaseGalati,  yenzani ngokunjalo nani.</p> 
 <p><a name="an_16:2">16:2</a> Ngolokuqala usuku, iiveki ngeeveki, elowo kuni makabeke ekhaya, eqweba, into asukuba esikelelwe ngayo; ukuze kungathi,  ndakuba ndifikile, kwandule ukubuthwa imali.</p> 
 <p><a name="an_16:3">16:3</a> Ke ndakuba ndifikile, enisukuba nibacikidile nakholwa ngabo, ndobathuma bona benencwadi, base isipho senu esi eYerusalem.</p> 
 <p><a name="an_16:4">16:4</a> Ke ukuba kuthe kwabonakala ukuba nam ndiye, bohamba kunye nam.</p> 
 <p><a name="an_16:5">16:5</a> Ndiya kuza ke kuni, xa ndithe ndacanda kwelaseMakedoni,  kuba ndiya kwanela ukucanda nje kwelaseMakedoni.</p> 
 <p><a name="an_16:6">16:6</a> Ke kuni mhlawumbi ndingathi ndihlale ndidlulise nobusika,  ukuze nina nindiphelekelele apho ndisukuba ndisiya khona.</p> 
 <p><a name="an_16:7">16:7</a> Kuba andithandi ukuba ndinibone ngoku ndidlulayo; kodwa ndithemba ukuba ndokha ndihlale kuni ixesha elithile, ukuba iNkosi ithe yavuma.</p> 
 <p><a name="an_16:8">16:8</a> Ndiya kuhlala ke e-Efese kude kubekho ipentekoste;</p> 
 <p><a name="an_16:9">16:9</a> kuba ndivulelwe umnyango omkhulu onamandla, bebaninzi nabachasi.</p> 
 <p><a name="an_16:10">16:10</a> Ke kaloku, ukuba uTimoti uthe wafika, ize nikhangele ukuba angabi nakoyika phakathi kwenu; kuba uyawusebenza umsebenzi weNkosi, kwanjengam,</p> 
 <p><a name="an_16:11">16:11</a> Ize kungabikho bani ngoko umenza into engento.  Mphelekeleleni ke nixolile, ukuze eze kum; kuba ndimlindile kunye nabazalwana.</p> 
 <p><a name="an_16:12">16:12</a> Ke kaloku, ngaye nApolo umzalwana, ndamvuselela kakhulu,  ukuba eze kuni kunye nabazalwana. Kuye akubangakho kanye ukuthanda ukuza okwakalokunje; woza ke, xa athe wanethuba elilungileyo.</p> 
 <p><a name="an_16:13">16:13</a> Phaphani, elukholweni; yibani ngamadoda; yomelelani.</p> 
 <p><a name="an_16:14">16:14</a> Zonke izinto zenu mazenziwe ninothando.</p> 
 <p><a name="an_16:15">16:15</a> Ke kaloku ndiyanivuselela, bazalwana (niyayazi indlu kaStefana, ukuba iyintlahlela yelaseAkaya, nokuba bazimisele ukulungiselela abangcwele),</p> 
 <p><a name="an_16:16">16:16</a> ukuze nani nibalulamele abanjalo, nabo bonke abasebenzisana nathi emsebenzini, nababulalekayo.</p> 
 <p><a name="an_16:17">16:17</a> Ndiyavuya ke ngokufika kukaStefana noFortunato noAkayiko;  ngokuba bakwenzelelele bona ukungabikho kwenu;</p> 
 <p><a name="an_16:18">16:18</a> kuba bawuphumzile umoya wam nowenu. Bazini kakuhle ngoko abanjalo.</p> 
 <p><a name="an_16:19">16:19</a> Ayanibulisa amabandla kaThixo akwelaseAsiya. Bayanibulisa kunene eNkosini uAkwila noPrisila, kunye nebandla elisendlwini yabo.</p> 
 <p><a name="an_16:20">16:20</a> Bayanibulisa abazalwana bonke. Bulisanani ngolwango olungcwele.</p> 
 <p><a name="an_16:21">16:21</a> Umbuliso ungesam isandla, mna Pawulos.</p> 
 <p><a name="an_16:22">16:22</a> Ukuba ubani akayithandi iNkosi uYesu Kristu, makasingelwe phantsi. INkosi iyeza.</p> 
 <p><a name="an_16:23">16:23</a> Ubabalo lweNkosi uYesu Kristu malube nani.</p> 
 <p><a name="an_16:24">16:24</a> Uthando lwam malube nani nonke bakuKristu Yesu. Amen.</p> 
 <p></p><hr>
 <center>
 <a href="co2.htm">Next: 2 Corinthians</a></center>
 </body>