<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Legends and Sagas</a> 
 <a href="../index.htm">England</a> 
 <a href="index.htm">Index</a> 
 <a href="mect02.htm">Previous</a> 
 <a href="mect04.htm">Next</a> 
 </center>
 <hr>
 <p align="CENTER"><font size="-1" color="GREEN"><a href="index.htm"><img src="img/tease.jpg"></a><br><i>The Canterbury Tales and Other Works of Chaucer (Middle English)</i>, by Geoffery Chaucer, [14th cent.], at sacred-texts.com</font></p><hr> <h4 align="center">The Canterbury Tales</h4> <h3 align="center">The Miller's Tale</h3> <a name="an_3187"></a> Whilom ther was dwellynge at Oxenford<br> <a name="an_3188"></a> A riche gnof, that gestes heeld to bord,<br> <a name="an_3189"></a> And of his craft he was a carpenter.<br> <span class="margnote"><font color="GREEN" size="-1"><a name="an_3190">3190</a></font></span> With hym ther was dwellynge a poure scoler,<br> <a name="an_3191"></a> Hadde lerned art, but al his fantasye<br> <a name="an_3192"></a> Was turned for to lerne astrologye,<br> <a name="an_3193"></a> And koude a certeyn of conclusiouns,<br> <a name="an_3194"></a> To demen by interrogaciouns,<br> <a name="an_3195"></a> If that men asked hym, in certein houres<br> <a name="an_3196"></a> Whan that men sholde have droghte or elles shoures,<br> <a name="an_3197"></a> Or if men asked hym what sholde bifalle<br> <a name="an_3198"></a> Of every thyng; I may nat rekene hem alle.<br> <a name="an_3199"></a> This clerk was cleped hende Nicholas.<br> <span class="margnote"><font color="GREEN" size="-1"><a name="an_3200">3200</a></font></span> Of deerne love he koude and of solas;<br> <a name="an_3201"></a> And therto he was sleigh and ful privee,<br> <a name="an_3202"></a> And lyk a mayden meke for to see.<br> <a name="an_3203"></a> A chambre hadde he in that hostelrye<br> <a name="an_3204"></a> Allone, withouten any compaignye,<br> <a name="an_3205"></a> Ful fetisly ydight with herbes swoote;<br> <a name="an_3206"></a> And he hymself as sweete as is the roote<br> <a name="an_3207"></a> Of lycorys or any cetewale.<br> <a name="an_3208"></a> His Almageste, and bookes grete and smale,<br> <a name="an_3209"></a> His astrelabie, longynge for his art,<br> <span class="margnote"><font color="GREEN" size="-1"><a name="an_3210">3210</a></font></span> His augrym stones layen faire apart,<br> <a name="an_3211"></a> On shelves couched at his beddes heed;<br> <a name="an_3212"></a> His presse ycovered with a faldyng reed;<br> <a name="an_3213"></a> And al above ther lay a gay sautrie,<br> <a name="an_3214"></a> On which he made a-nyghtes melodie<br> <a name="an_3215"></a> So swetely that all the chambre rong;<br> <a name="an_3216"></a> And Angelus ad virginem he song;<br> <a name="an_3217"></a> And after that he song the Kynges Noote.<br> <a name="an_3218"></a> Ful often blessed was his myrie throte.<br> <a name="an_3219"></a> And thus this sweete clerk his tyme spente<br> <span class="margnote"><font color="GREEN" size="-1"><a name="an_3220">3220</a></font></span> After his freendes fyndyng and his rente.<br> <a name="an_3221"></a> This carpenter hadde wedded newe a wyf,<br> <a name="an_3222"></a> Which that he lovede moore than his lyf;<br> <a name="an_3223"></a> Of eighteteene yeer she was of age.<br> <a name="an_3224"></a> Jalous he was, and heeld hire narwe in cage,<br> <a name="an_3225"></a> For she was wylde and yong, and he was old<br> <a name="an_3226"></a> And demed hymself been lik a cokewold.<br> <a name="an_3227"></a> He knew nat Catoun, for his wit was rude,<br> <a name="an_3228"></a> That bad man sholde wedde his simylitude.<br> <a name="an_3229"></a> Men sholde wedden after hire estaat,<br> <span class="margnote"><font color="GREEN" size="-1"><a name="an_3230">3230</a></font></span> For youthe and elde is often at debaat.<br> <a name="an_3231"></a> But sith that he was fallen in the snare,<br> <a name="an_3232"></a> He moste endure, as oother folk, his care.<br> <a name="an_3233"></a> Fair was this yonge wyf, and therwithal<br> <a name="an_3234"></a> As any wezele hir body gent and smal.<br> <a name="an_3235"></a> A ceynt she werede, barred al of silk,<br> <a name="an_3236"></a> A barmclooth as whit as morne milk<br> <a name="an_3237"></a> Upon hir lendes, ful of many a goore.<br> <a name="an_3238"></a> Whit was hir smok, and broyden al bifoore<br> <a name="an_3239"></a> And eek bihynde, on hir coler aboute,<br> <span class="margnote"><font color="GREEN" size="-1"><a name="an_3240">3240</a></font></span> Of col-blak silk, withinne and eek withoute.<br> <a name="an_3241"></a> The tapes of hir white voluper<br> <a name="an_3242"></a> Were of the same suyte of hir coler;<br> <a name="an_3243"></a> Hir filet brood of silk, and set ful hye.<br> <a name="an_3244"></a> And sikerly she hadde a likerous ye;<br> <a name="an_3245"></a> Ful smale ypulled were hire browes two,<br> <a name="an_3246"></a> And tho were bent and blake as any sloo.<br> <a name="an_3247"></a> She was ful moore blisful on to see<br> <a name="an_3248"></a> Than is the newe pere-jonette tree,<br> <a name="an_3249"></a> And softer than the wolle is of a wether.<br> <span class="margnote"><font color="GREEN" size="-1"><a name="an_3250">3250</a></font></span> And by hir girdel heeng a purs of lether,<br> <a name="an_3251"></a> Tasseled with silk and perled with latoun.<br> <a name="an_3252"></a> In al this world, to seken up and doun,<br> <a name="an_3253"></a> There nys no man so wys that koude thenche<br> <a name="an_3254"></a> So gay a popelote or swich a wenche.<br> <a name="an_3255"></a> Ful brighter was the shynyng of hir hewe<br> <a name="an_3256"></a> Than in the Tour the noble yforged newe.<br> <a name="an_3257"></a> But of hir song, it was as loude and yerne<br> <a name="an_3258"></a> As any swalwe sittynge on a berne.<br> <a name="an_3259"></a> Therto she koude skippe and make game,<br> <span class="margnote"><font color="GREEN" size="-1"><a name="an_3260">3260</a></font></span> As any kyde or calf folwynge his dame.<br> <a name="an_3261"></a> Hir mouth was sweete as bragot or the meeth,<br> <a name="an_3262"></a> Or hoord of apples leyd in hey or heeth.<br> <a name="an_3263"></a> Wynsynge she was, as is a joly colt,<br> <a name="an_3264"></a> Long as a mast, and upright as a bolt.<br> <a name="an_3265"></a> A brooch she baar upon hir lowe coler,<br> <a name="an_3266"></a> As brood as is the boos of a bokeler.<br> <a name="an_3267"></a> Hir shoes were laced on hir legges hye.<br> <a name="an_3268"></a> She was a prymerole, a piggesnye,<br> <a name="an_3269"></a> For any lord to leggen in his bedde,<br> <span class="margnote"><font color="GREEN" size="-1"><a name="an_3270">3270</a></font></span> Or yet for any good yeman to wedde.<br> <a name="an_3271"></a> Now, sire, and eft, sire, so bifel the cas<br> <a name="an_3272"></a> That on a day this hende Nicholas<br> <a name="an_3273"></a> Fil with this yonge wyf to rage and pleye,<br> <a name="an_3274"></a> Whil that hir housbonde was at Oseneye,<br> <a name="an_3275"></a> As clerkes ben ful subtile and ful queynte;<br> <a name="an_3276"></a> And prively he caughte hire by the queynte,<br> <a name="an_3277"></a> And seyde, "Ywis, but if ich have my wille,<br> <a name="an_3278"></a> For deerne love of thee, lemman, I spille."<br> <a name="an_3279"></a> And heeld hire harde by the haunchebones,<br> <span class="margnote"><font color="GREEN" size="-1"><a name="an_3280">3280</a></font></span> And seyde, "Lemman, love me al atones,<br> <a name="an_3281"></a> Or I wol dyen, also God me save!"<br> <a name="an_3282"></a> And she sproong as a colt dooth in the trave,<br> <a name="an_3283"></a> And with hir heed she wryed faste awey,<br> <a name="an_3284"></a> And seyde, "I wol nat kisse thee, by my fey!<br> <a name="an_3285"></a> Why, lat be!" quod she. "Lat be, Nicholas,<br> <a name="an_3286"></a> Or I wol crie `out, harrow' and `allas'!<br> <a name="an_3287"></a> Do wey youre handes, for youre curteisye!"<br> <a name="an_3288"></a> This Nicholas gan mercy for to crye,<br> <a name="an_3289"></a> And spak so faire, and profred him so faste,<br> <span class="margnote"><font color="GREEN" size="-1"><a name="an_3290">3290</a></font></span> That she hir love hym graunted atte laste,<br> <a name="an_3291"></a> And swoor hir ooth, by Seint Thomas of Kent,<br> <a name="an_3292"></a> That she wol been at his comandement,<br> <a name="an_3293"></a> Whan that she may hir leyser wel espie.<br> <a name="an_3294"></a> "Myn housbonde is so ful of jalousie<br> <a name="an_3295"></a> That but ye wayte wel and been privee,<br> <a name="an_3296"></a> I woot right wel I nam but deed," quod she.<br> <a name="an_3297"></a> "Ye moste been ful deerne, as in this cas."<br> <a name="an_3298"></a> "Nay, therof care thee noght," quod Nicholas.<br> <a name="an_3299"></a> "A clerk hadde litherly biset his whyle,<br> <span class="margnote"><font color="GREEN" size="-1"><a name="an_3300">3300</a></font></span> But if he koude a carpenter bigyle."<br> <a name="an_3301"></a> And thus they been accorded and ysworn<br> <a name="an_3302"></a> To wayte a tyme, as I have told biforn.<br> <a name="an_3303"></a> Whan Nicholas had doon thus everideel<br> <a name="an_3304"></a> And thakked hire aboute the lendes weel,<br> <a name="an_3305"></a> He kiste hire sweete and taketh his sawtrie,<br> <a name="an_3306"></a> And pleyeth faste, and maketh melodie.<br> <a name="an_3307"></a> Thanne fil it thus, that to the paryssh chirche,<br> <a name="an_3308"></a> Cristes owene werkes for to wirche,<br> <a name="an_3309"></a> This goode wyf went on an haliday.<br> <span class="margnote"><font color="GREEN" size="-1"><a name="an_3310">3310</a></font></span> Hir forheed shoon as bright as any day,<br> <a name="an_3311"></a> So was it wasshen whan she leet hir werk.<br> <a name="an_3312"></a> Now was ther of that chirche a parissh clerk,<br> <a name="an_3313"></a> The which that was ycleped Absolon.<br> <a name="an_3314"></a> Crul was his heer, and as the gold it shoon,<br> <a name="an_3315"></a> And strouted as a fanne large and brode;<br> <a name="an_3316"></a> Ful streight and evene lay his joly shode.<br> <a name="an_3317"></a> His rode was reed, his eyen greye as goos.<br> <a name="an_3318"></a> With Poules wyndow corven on his shoos,<br> <a name="an_3319"></a> In hoses rede he wente fetisly.<br> <span class="margnote"><font color="GREEN" size="-1"><a name="an_3320">3320</a></font></span> Yclad he was ful smal and proprely<br> <a name="an_3321"></a> Al in a kirtel of a lyght waget;<br> <a name="an_3322"></a> Ful faire and thikke been the poyntes set.<br> <a name="an_3323"></a> And therupon he hadde a gay surplys<br> <a name="an_3324"></a> As whit as is the blosme upon the rys.<br> <a name="an_3325"></a> A myrie child he was, so God me save.<br> <a name="an_3326"></a> Wel koude he laten blood, and clippe and shave,<br> <a name="an_3327"></a> And maken a chartre of lond or acquitaunce.<br> <a name="an_3328"></a> In twenty manere koude he trippe and daunce<br> <a name="an_3329"></a> After the scole of Oxenforde tho,<br> <span class="margnote"><font color="GREEN" size="-1"><a name="an_3330">3330</a></font></span> And with his legges casten to and fro,<br> <a name="an_3331"></a> And pleyen songes on a smal rubible;<br> <a name="an_3332"></a> Therto he song som tyme a loud quynyble;<br> <a name="an_3333"></a> And as wel koude he pleye on a giterne.<br> <a name="an_3334"></a> In al the toun nas brewhous ne taverne<br> <a name="an_3335"></a> That he ne visited with his solas,<br> <a name="an_3336"></a> Ther any gaylard tappestere was.<br> <a name="an_3337"></a> But sooth to seyn, he was somdeel squaymous<br> <a name="an_3338"></a> Of fartyng, and of speche daungerous.<br> <a name="an_3339"></a> This Absolon, that jolif was and gay,<br> <span class="margnote"><font color="GREEN" size="-1"><a name="an_3340">3340</a></font></span> Gooth with a sencer on the haliday,<br> <a name="an_3341"></a> Sensynge the wyves of the parisshe faste;<br> <a name="an_3342"></a> And many a lovely look on hem he caste,<br> <a name="an_3343"></a> And namely on this carpenteris wyf.<br> <a name="an_3344"></a> To looke on hire hym thoughte a myrie lyf,<br> <a name="an_3345"></a> She was so propre and sweete and likerous.<br> <a name="an_3346"></a> I dar wel seyn, if she hadde been a mous,<br> <a name="an_3347"></a> And he a cat, he wolde hire hente anon.<br> <a name="an_3348"></a> This parissh clerk, this joly Absolon,<br> <a name="an_3349"></a> Hath in his herte swich a love-longynge<br> <span class="margnote"><font color="GREEN" size="-1"><a name="an_3350">3350</a></font></span> That of no wyf took he noon offrynge;<br> <a name="an_3351"></a> For curteisie, he seyde, he wolde noon.<br> <a name="an_3352"></a> The moone, whan it was nyght, ful brighte shoon,<br> <a name="an_3353"></a> And Absolon his gyterne hath ytake;<br> <a name="an_3354"></a> For paramours he thoghte for to wake.<br> <a name="an_3355"></a> And forth he gooth, jolif and amorous,<br> <a name="an_3356"></a> Til he cam to the carpenteres hous<br> <a name="an_3357"></a> A litel after cokkes hadde ycrowe,<br> <a name="an_3358"></a> And dressed hym up by a shot-wyndowe<br> <a name="an_3359"></a> That was upon the carpenteris wal.<br> <span class="margnote"><font color="GREEN" size="-1"><a name="an_3360">3360</a></font></span> He syngeth in his voys gentil and smal,<br> <a name="an_3361"></a> "Now, deere lady, if thy wille be,<br> <a name="an_3362"></a> I praye yow that ye wole rewe on me,"<br> <a name="an_3363"></a> Ful wel acordaunt to his gyternynge.<br> <a name="an_3364"></a> This carpenter awook, and herde him synge,<br> <a name="an_3365"></a> And spak unto his wyf, and seyde anon,<br> <a name="an_3366"></a> "What! Alison! Herestow nat Absolon,<br> <a name="an_3367"></a> That chaunteth thus under oure boures wal?"<br> <a name="an_3368"></a> And she answerde hir housbonde therwithal,<br> <a name="an_3369"></a> "Yis, God woot, John, I heere it every deel."<br> <span class="margnote"><font color="GREEN" size="-1"><a name="an_3370">3370</a></font></span> This passeth forth; what wol ye bet than weel?<br> <a name="an_3371"></a> Fro day to day this joly Absolon<br> <a name="an_3372"></a> So woweth hire that hym is wo bigon.<br> <a name="an_3373"></a> He waketh al the nyght and al the day;<br> <a name="an_3374"></a> He kembeth his lokkes brode, and made hym gay;<br> <a name="an_3375"></a> He woweth hire by meenes and brocage,<br> <a name="an_3376"></a> And swoor he wolde been hir owene page;<br> <a name="an_3377"></a> He syngeth, brokkynge as a nyghtyngale;<br> <a name="an_3378"></a> He sente hire pyment, meeth, and spiced ale,<br> <a name="an_3379"></a> And wafres, pipyng hoot out of the gleede;<br> <span class="margnote"><font color="GREEN" size="-1"><a name="an_3380">3380</a></font></span> And, for she was of town, he profred meede;<br> <a name="an_3381"></a> For som folk wol ben wonnen for richesse,<br> <a name="an_3382"></a> And somme for strokes, and somme for gentillesse.<br> <a name="an_3383"></a> Somtyme, to shewe his lightnesse and maistrye,<br> <a name="an_3384"></a> He pleyeth Herodes upon a scaffold hye.<br> <a name="an_3385"></a> But what availleth hym as in this cas?<br> <a name="an_3386"></a> She loveth so this hende Nicholas<br> <a name="an_3387"></a> That Absolon may blowe the bukkes horn;<br> <a name="an_3388"></a> He ne hadde for his labour but a scorn.<br> <a name="an_3389"></a> And thus she maketh Absolon hire ape,<br> <span class="margnote"><font color="GREEN" size="-1"><a name="an_3390">3390</a></font></span> And al his ernest turneth til a jape.<br> <a name="an_3391"></a> Ful sooth is this proverbe, it is no lye,<br> <a name="an_3392"></a> Men seyn right thus: "Alwey the nye slye<br> <a name="an_3393"></a> Maketh the ferre leeve to be looth."<br> <a name="an_3394"></a> For though that Absolon be wood or wrooth,<br> <a name="an_3395"></a> By cause that he fer was from hire sight,<br> <a name="an_3396"></a> This nye Nicholas stood in his light.<br> <a name="an_3397"></a> Now ber thee wel, thou hende Nicholas,<br> <a name="an_3398"></a> For Absolon may waille and synge "allas."<br> <a name="an_3399"></a> And so bifel it on a Saterday,<br> <span class="margnote"><font color="GREEN" size="-1"><a name="an_3400">3400</a></font></span> This carpenter was goon til Osenay;<br> <a name="an_3401"></a> And hende Nicholas and Alisoun<br> <a name="an_3402"></a> Acorded been to this conclusioun,<br> <a name="an_3403"></a> That Nicholas shal shapen hym a wyle<br> <a name="an_3404"></a> This sely jalous housbonde to bigyle;<br> <a name="an_3405"></a> And if so be the game wente aright,<br> <a name="an_3406"></a> She sholde slepen in his arm al nyght,<br> <a name="an_3407"></a> For this was his desir and hire also.<br> <a name="an_3408"></a> And right anon, withouten wordes mo,<br> <a name="an_3409"></a> This Nicholas no lenger wolde tarie,<br> <span class="margnote"><font color="GREEN" size="-1"><a name="an_3410">3410</a></font></span> But dooth ful softe unto his chambre carie<br> <a name="an_3411"></a> Bothe mete and drynke for a day or tweye,<br> <a name="an_3412"></a> And to hire housbonde bad hire for to seye,<br> <a name="an_3413"></a> If that he axed after Nicholas,<br> <a name="an_3414"></a> She sholde seye she nyste where he was;<br> <a name="an_3415"></a> Of al that day she saugh hym nat with ye;<br> <a name="an_3416"></a> She trowed that he was in maladye,<br> <a name="an_3417"></a> For, for no cry hir mayde koude hym calle,<br> <a name="an_3418"></a> He nolde answere for thyng that myghte falle.<br> <a name="an_3419"></a> This passeth forth al thilke Saterday,<br> <span class="margnote"><font color="GREEN" size="-1"><a name="an_3420">3420</a></font></span> That Nicholas stille in his chambre lay,<br> <a name="an_3421"></a> And eet and sleep, or dide what hym leste,<br> <a name="an_3422"></a> Til Sonday, that the sonne gooth to reste.<br> <a name="an_3423"></a> This sely carpenter hath greet merveyle<br> <a name="an_3424"></a> Of Nicholas, or what thyng myghte hym eyle,<br> <a name="an_3425"></a> And seyde, "I am adrad, by Seint Thomas,<br> <a name="an_3426"></a> It stondeth nat aright with Nicholas.<br> <a name="an_3427"></a> God shilde that he deyde sodeynly!<br> <a name="an_3428"></a> This world is now ful tikel, sikerly.<br> <a name="an_3429"></a> I saugh today a cors yborn to chirche<br> <span class="margnote"><font color="GREEN" size="-1"><a name="an_3430">3430</a></font></span> That now, on Monday last, I saugh hym wirche.<br> <a name="an_3431"></a> "Go up," quod he unto his knave anoon,<br> <a name="an_3432"></a> "Clepe at his dore, or knokke with a stoon.<br> <a name="an_3433"></a> Looke how it is, and tel me boldely."<br> <a name="an_3434"></a> This knave gooth hym up ful sturdily,<br> <a name="an_3435"></a> And at the chambre dore whil that he stood,<br> <a name="an_3436"></a> He cride and knokked as that he were wood,<br> <a name="an_3437"></a> "What, how! What do ye, maister Nicholay?<br> <a name="an_3438"></a> How may ye slepen al the longe day?"<br> <a name="an_3439"></a> But al for noght; he herde nat a word.<br> <span class="margnote"><font color="GREEN" size="-1"><a name="an_3440">3440</a></font></span> An hole he foond, ful lowe upon a bord,<br> <a name="an_3441"></a> Ther as the cat was wont in for to crepe,<br> <a name="an_3442"></a> And at that hole he looked in ful depe,<br> <a name="an_3443"></a> And at the laste he hadde of hym a sight.<br> <a name="an_3444"></a> This Nicholas sat evere capyng upright,<br> <a name="an_3445"></a> As he had kiked on the newe moone.<br> <a name="an_3446"></a> Adoun he gooth, and tolde his maister soone<br> <a name="an_3447"></a> In what array he saugh this ilke man.<br> <a name="an_3448"></a> This carpenter to blessen hym bigan,<br> <a name="an_3449"></a> And seyde, "Help us, Seinte Frydeswyde!<br> <span class="margnote"><font color="GREEN" size="-1"><a name="an_3450">3450</a></font></span> A man woot litel what hym shal bityde.<br> <a name="an_3451"></a> This man is falle, with his astromye,<br> <a name="an_3452"></a> In some woodnesse or in som agonye.<br> <a name="an_3453"></a> I thoghte ay wel how that it sholde be!<br> <a name="an_3454"></a> Men sholde nat knowe of Goddes pryvetee.<br> <a name="an_3455"></a> Ye, blessed be alwey a lewed man<br> <a name="an_3456"></a> That noght but oonly his bileve kan!<br> <a name="an_3457"></a> So ferde another clerk with astromye;<br> <a name="an_3458"></a> He walked in the feeldes for to prye<br> <a name="an_3459"></a> Upon the sterres, what ther sholde bifalle,<br> <span class="margnote"><font color="GREEN" size="-1"><a name="an_3460">3460</a></font></span> Til he was in a marle-pit yfalle;<br> <a name="an_3461"></a> He saugh nat that. But yet, by Seint Thomas,<br> <a name="an_3462"></a> Me reweth soore of hende Nicholas.<br> <a name="an_3463"></a> He shal be rated of his studiyng,<br> <a name="an_3464"></a> If that I may, by Jhesus, hevene kyng!<br> <a name="an_3465"></a> Get me a staf, that I may underspore,<br> <a name="an_3466"></a> Whil that thou, Robyn, hevest up the dore.<br> <a name="an_3467"></a> He shal out of his studiyng, as I gesse."<br> <a name="an_3468"></a> And to the chambre dore he gan hym dresse.<br> <a name="an_3469"></a> His knave was a strong carl for the nones,<br> <span class="margnote"><font color="GREEN" size="-1"><a name="an_3470">3470</a></font></span> And by the haspe he haaf it of atones;<br> <a name="an_3471"></a> Into the floor the dore fil anon.<br> <a name="an_3472"></a> This Nicholas sat ay as stille as stoon,<br> <a name="an_3473"></a> And evere caped upward into the eir.<br> <a name="an_3474"></a> This carpenter wende he were in despeir,<br> <a name="an_3475"></a> And hente hym by the sholdres myghtily,<br> <a name="an_3476"></a> And shook hym harde, and cride spitously,<br> <a name="an_3477"></a> "What! Nicholay! What, how! What, looke adoun!<br> <a name="an_3478"></a> Awak, and thenk on Cristes passioun!<br> <a name="an_3479"></a> I crouche thee from elves and fro wightes."<br> <span class="margnote"><font color="GREEN" size="-1"><a name="an_3480">3480</a></font></span> Therwith the nyght-spel seyde he anon-rightes<br> <a name="an_3481"></a> On foure halves of the hous aboute,<br> <a name="an_3482"></a> And on the thresshfold of the dore withoute:<br> <a name="an_3483"></a> "Jhesu Crist and Seinte Benedight,<br> <a name="an_3484"></a> Blesse this hous from every wikked wight,<br> <a name="an_3485"></a> For nyghtes verye, the white pater-noster!<br> <a name="an_3486"></a> Where wentestow, Seinte Petres soster?"<br> <a name="an_3487"></a> And atte laste this hende Nicholas<br> <a name="an_3488"></a> Gan for to sik soore, and seyde, "Allas!<br> <a name="an_3489"></a> Shal al the world be lost eftsoones now?"<br> <span class="margnote"><font color="GREEN" size="-1"><a name="an_3490">3490</a></font></span> This carpenter answerde, "What seystow?<br> <a name="an_3491"></a> What! Thynk on God, as we doon, men that swynke."<br> <a name="an_3492"></a> This Nicholas answerde, "Fecche me drynke,<br> <a name="an_3493"></a> And after wol I speke in pryvetee<br> <a name="an_3494"></a> Of certeyn thyng that toucheth me and thee.<br> <a name="an_3495"></a> I wol telle it noon oother man, certeyn."<br> <a name="an_3496"></a> This carpenter goth doun, and comth ageyn,<br> <a name="an_3497"></a> And broghte of myghty ale a large quart;<br> <a name="an_3498"></a> And whan that ech of hem had dronke his part,<br> <a name="an_3499"></a> This Nicholas his dore faste shette,<br> <span class="margnote"><font color="GREEN" size="-1"><a name="an_3500">3500</a></font></span> And doun the carpenter by hym he sette.<br> <a name="an_3501"></a> He seyde, "John, myn hooste, lief and deere,<br> <a name="an_3502"></a> Thou shalt upon thy trouthe swere me heere<br> <a name="an_3503"></a> That to no wight thou shalt this conseil wreye,<br> <a name="an_3504"></a> For it is Cristes conseil that I seye,<br> <a name="an_3505"></a> And if thou telle it man, thou art forlore;<br> <a name="an_3506"></a> For this vengeaunce thou shalt han therfore,<br> <a name="an_3507"></a> That if thou wreye me, thou shalt be wood."<br> <a name="an_3508"></a> "Nay, Crist forbede it, for his hooly blood!"<br> <a name="an_3509"></a> Quod tho this sely man, "I nam no labbe,<br> <span class="margnote"><font color="GREEN" size="-1"><a name="an_3510">3510</a></font></span> Ne, though I seye, I nam nat lief to gabbe.<br> <a name="an_3511"></a> Sey what thou wolt, I shal it nevere telle<br> <a name="an_3512"></a> To child ne wyf, by hym that harwed helle!"<br> <a name="an_3513"></a> "Now John," quod Nicholas, "I wol nat lye;<br> <a name="an_3514"></a> I have yfounde in myn astrologye,<br> <a name="an_3515"></a> As I have looked in the moone bright,<br> <a name="an_3516"></a> That now a Monday next, at quarter nyght,<br> <a name="an_3517"></a> Shal falle a reyn, and that so wilde and wood<br> <a name="an_3518"></a> That half so greet was nevere Noes flood.<br> <a name="an_3519"></a> This world," he seyde, "in lasse than an hour<br> <span class="margnote"><font color="GREEN" size="-1"><a name="an_3520">3520</a></font></span> Shal al be dreynt, so hidous is the shour.<br> <a name="an_3521"></a> Thus shal mankynde drenche, and lese hir lyf."<br> <a name="an_3522"></a> This carpenter answerde, "Allas, my wyf!<br> <a name="an_3523"></a> And shal she drenche? Allas, myn Alisoun!"<br> <a name="an_3524"></a> For sorwe of this he fil almoost adoun,<br> <a name="an_3525"></a> And seyde, "Is ther no remedie in this cas?"<br> <a name="an_3526"></a> "Why, yis, for Gode," quod hende Nicholas,<br> <a name="an_3527"></a> "If thou wolt werken after loore and reed.<br> <a name="an_3528"></a> Thou mayst nat werken after thyn owene heed;<br> <a name="an_3529"></a> For thus seith Salomon, that was ful trewe:<br> <span class="margnote"><font color="GREEN" size="-1"><a name="an_3530">3530</a></font></span> `Werk al by conseil, and thou shalt nat rewe.'<br> <a name="an_3531"></a> And if thou werken wolt by good conseil,<br> <a name="an_3532"></a> I undertake, withouten mast and seyl,<br> <a name="an_3533"></a> Yet shal I saven hire and thee and me.<br> <a name="an_3534"></a> Hastow nat herd hou saved was Noe,<br> <a name="an_3535"></a> Whan that oure Lord hadde warned hym biforn<br> <a name="an_3536"></a> That al the world with water sholde be lorn?"<br> <a name="an_3537"></a> "Yis," quod this Carpenter, "ful yoore ago."<br> <a name="an_3538"></a> "Hastou nat herd," quod Nicholas, "also<br> <a name="an_3539"></a> The sorwe of Noe with his felaweshipe,<br> <span class="margnote"><font color="GREEN" size="-1"><a name="an_3540">3540</a></font></span> Er that he myghte gete his wyf to shipe?<br> <a name="an_3541"></a> Hym hadde be levere, I dar wel undertake,<br> <a name="an_3542"></a> At thilke tyme, than alle his wetheres blake<br> <a name="an_3543"></a> That she hadde had a ship hirself allone.<br> <a name="an_3544"></a> And therfore, woostou what is best to doone?<br> <a name="an_3545"></a> This asketh haste, and of an hastif thyng<br> <a name="an_3546"></a> Men may nat preche or maken tariyng.<br> <a name="an_3547"></a> "Anon go gete us faste into this in<br> <a name="an_3548"></a> A knedyng trogh, or ellis a kymelyn,<br> <a name="an_3549"></a> For ech of us, but looke that they be large,<br> <span class="margnote"><font color="GREEN" size="-1"><a name="an_3550">3550</a></font></span> In which we mowe swymme as in a barge,<br> <a name="an_3551"></a> And han therinne vitaille suffisant<br> <a name="an_3552"></a> But for a day -- fy on the remenant!<br> <a name="an_3553"></a> The water shal aslake and goon away<br> <a name="an_3554"></a> Aboute pryme upon the nexte day.<br> <a name="an_3555"></a> But Robyn may nat wite of this, thy knave,<br> <a name="an_3556"></a> Ne eek thy mayde Gille I may nat save;<br> <a name="an_3557"></a> Axe nat why, for though thou aske me,<br> <a name="an_3558"></a> I wol nat tellen Goddes pryvetee.<br> <a name="an_3559"></a> Suffiseth thee, but if thy wittes madde,<br> <span class="margnote"><font color="GREEN" size="-1"><a name="an_3560">3560</a></font></span> To han as greet a grace as Noe hadde.<br> <a name="an_3561"></a> Thy wyf shal I wel saven, out of doute.<br> <a name="an_3562"></a> Go now thy wey, and speed thee heer-aboute.<br> <a name="an_3563"></a> "But whan thou hast, for hire and thee and me,<br> <a name="an_3564"></a> Ygeten us thise knedyng tubbes thre,<br> <a name="an_3565"></a> Thanne shaltow hange hem in the roof ful hye,<br> <a name="an_3566"></a> That no man of oure purveiaunce espye.<br> <a name="an_3567"></a> And whan thou thus hast doon as I have seyd,<br> <a name="an_3568"></a> And hast oure vitaille faire in hem yleyd,<br> <a name="an_3569"></a> And eek an ax to smyte the corde atwo,<br> <span class="margnote"><font color="GREEN" size="-1"><a name="an_3570">3570</a></font></span> Whan that the water comth, that we may go<br> <a name="an_3571"></a> And breke an hole an heigh, upon the gable,<br> <a name="an_3572"></a> Unto the gardyn-ward, over the stable,<br> <a name="an_3573"></a> That we may frely passen forth oure way,<br> <a name="an_3574"></a> Whan that the grete shour is goon away.<br> <a name="an_3575"></a> Thanne shaltou swymme as myrie, I undertake,<br> <a name="an_3576"></a> As dooth the white doke after hire drake.<br> <a name="an_3577"></a> Thanne wol I clepe, `How, Alison! How, John!<br> <a name="an_3578"></a> Be myrie, for the flood wol passe anon.'<br> <a name="an_3579"></a> And thou wolt seyn, `Hayl, maister Nicholay!<br> <span class="margnote"><font color="GREEN" size="-1"><a name="an_3580">3580</a></font></span> Good morwe, I se thee wel, for it is day.'<br> <a name="an_3581"></a> And thanne shul we be lordes al oure lyf<br> <a name="an_3582"></a> Of al the world, as Noe and his wyf.<br> <a name="an_3583"></a> "But of o thyng I warne thee ful right:<br> <a name="an_3584"></a> Be wel avysed on that ilke nyght<br> <a name="an_3585"></a> That we ben entred into shippes bord,<br> <a name="an_3586"></a> That noon of us ne speke nat a word,<br> <a name="an_3587"></a> Ne clepe, ne crie, but be in his preyere;<br> <a name="an_3588"></a> For it is Goddes owene heeste deere.<br> <a name="an_3589"></a> "Thy wyf and thou moote hange fer atwynne,<br> <span class="margnote"><font color="GREEN" size="-1"><a name="an_3590">3590</a></font></span> For that bitwixe yow shal be no synne,<br> <a name="an_3591"></a> Namoore in lookyng than ther shal in deede.<br> <a name="an_3592"></a> This ordinance is seyd. Go, God thee speede!<br> <a name="an_3593"></a> Tomorwe at nyght, whan men ben alle aslepe,<br> <a name="an_3594"></a> Into oure knedyng-tubbes wol we crepe,<br> <a name="an_3595"></a> And sitten there, abidyng Goddes grace.<br> <a name="an_3596"></a> Go now thy wey; I have no lenger space<br> <a name="an_3597"></a> To make of this no lenger sermonyng.<br> <a name="an_3598"></a> Men seyn thus, `sende the wise, and sey no thyng.'<br> <a name="an_3599"></a> Thou art so wys, it needeth thee nat teche.<br> <span class="margnote"><font color="GREEN" size="-1"><a name="an_3600">3600</a></font></span> Go, save oure lyf, and that I the biseche."<br> <a name="an_3601"></a> This sely carpenter goth forth his wey.<br> <a name="an_3602"></a> Ful ofte he seide "Allas and weylawey,"<br> <a name="an_3603"></a> And to his wyf he tolde his pryvetee,<br> <a name="an_3604"></a> And she was war, and knew it bet than he,<br> <a name="an_3605"></a> What al this queynte cast was for to seye.<br> <a name="an_3606"></a> But nathelees she ferde as she wolde deye,<br> <a name="an_3607"></a> And seyde, "Allas! go forth thy wey anon,<br> <a name="an_3608"></a> Help us to scape, or we been dede echon!<br> <a name="an_3609"></a> I am thy trewe, verray wedded wyf;<br> <span class="margnote"><font color="GREEN" size="-1"><a name="an_3610">3610</a></font></span> Go, deere spouse, and help to save oure lyf."<br> <a name="an_3611"></a> Lo, which a greet thyng is affeccioun!<br> <a name="an_3612"></a> Men may dyen of ymaginacioun,<br> <a name="an_3613"></a> So depe may impressioun be take.<br> <a name="an_3614"></a> This sely carpenter bigynneth quake;<br> <a name="an_3615"></a> Hym thynketh verraily that he may see<br> <a name="an_3616"></a> Noees flood come walwynge as the see<br> <a name="an_3617"></a> To drenchen Alisoun, his hony deere.<br> <a name="an_3618"></a> He wepeth, weyleth, maketh sory cheere;<br> <a name="an_3619"></a> He siketh with ful many a sory swogh;<br> <span class="margnote"><font color="GREEN" size="-1"><a name="an_3620">3620</a></font></span> He gooth and geteth hym a knedyng trogh,<br> <a name="an_3621"></a> And after that a tubbe and a kymelyn,<br> <a name="an_3622"></a> And pryvely he sente hem to his in,<br> <a name="an_3623"></a> And heng hem in the roof in pryvetee.<br> <a name="an_3624"></a> His owene hand he made laddres thre,<br> <a name="an_3625"></a> To clymben by the ronges and the stalkes<br> <a name="an_3626"></a> Unto the tubbes hangynge in the balkes,<br> <a name="an_3627"></a> And hem vitailled, bothe trogh and tubbe,<br> <a name="an_3628"></a> With breed, and chese, and good ale in a jubbe,<br> <a name="an_3629"></a> Suffisynge right ynogh as for a day.<br> <span class="margnote"><font color="GREEN" size="-1"><a name="an_3630">3630</a></font></span> But er that he hadde maad al this array,<br> <a name="an_3631"></a> He sente his knave, and eek his wenche also,<br> <a name="an_3632"></a> Upon his nede to London for to go.<br> <a name="an_3633"></a> And on the Monday, whan it drow to nyght,<br> <a name="an_3634"></a> He shette his dore withoute candel-lyght,<br> <a name="an_3635"></a> And dressed alle thyng as it sholde be.<br> <a name="an_3636"></a> And shortly, up they clomben alle thre;<br> <a name="an_3637"></a> They seten stille wel a furlong way.<br> <a name="an_3638"></a> "Now, Pater-noster, clom!" seyde Nicholay,<br> <a name="an_3639"></a> And "Clom!" quod John, and "Clom!" seyde Alisoun.<br> <span class="margnote"><font color="GREEN" size="-1"><a name="an_3640">3640</a></font></span> This carpenter seyde his devocioun,<br> <a name="an_3641"></a> And stille he sit, and biddeth his preyere,<br> <a name="an_3642"></a> Awaitynge on the reyn, if he it heere.<br> <a name="an_3643"></a> The dede sleep, for wery bisynesse,<br> <a name="an_3644"></a> Fil on this carpenter right, as I gesse,<br> <a name="an_3645"></a> Aboute corfew-tyme, or litel moore;<br> <a name="an_3646"></a> For travaille of his goost he groneth soore,<br> <a name="an_3647"></a> And eft he routeth, for his heed myslay.<br> <a name="an_3648"></a> Doun of the laddre stalketh Nicholay,<br> <a name="an_3649"></a> And Alisoun ful softe adoun she spedde;<br> <span class="margnote"><font color="GREEN" size="-1"><a name="an_3650">3650</a></font></span> Withouten wordes mo they goon to bedde,<br> <a name="an_3651"></a> Ther as the carpenter is wont to lye.<br> <a name="an_3652"></a> Ther was the revel and the melodye;<br> <a name="an_3653"></a> And thus lith Alison and Nicholas,<br> <a name="an_3654"></a> In bisynesse of myrthe and of solas,<br> <a name="an_3655"></a> Til that the belle of laudes gan to rynge,<br> <a name="an_3656"></a> And freres in the chauncel gonne synge.<br> <a name="an_3657"></a> This parissh clerk, this amorous Absolon,<br> <a name="an_3658"></a> That is for love alwey so wo bigon,<br> <a name="an_3659"></a> Upon the Monday was at Oseneye<br> <span class="margnote"><font color="GREEN" size="-1"><a name="an_3660">3660</a></font></span> With compaignye, hym to disporte and pleye,<br> <a name="an_3661"></a> And axed upon cas a cloisterer<br> <a name="an_3662"></a> Ful prively after John the carpenter;<br> <a name="an_3663"></a> And he drough hym apart out of the chirche,<br> <a name="an_3664"></a> And seyde, "I noot; I saugh hym heere nat wirche<br> <a name="an_3665"></a> Syn Saterday; I trowe that he be went<br> <a name="an_3666"></a> For tymber, ther oure abbot hath hym sent;<br> <a name="an_3667"></a> For he is wont for tymber for to go<br> <a name="an_3668"></a> And dwellen at the grange a day or two;<br> <a name="an_3669"></a> Or elles he is at his hous, certeyn.<br> <span class="margnote"><font color="GREEN" size="-1"><a name="an_3670">3670</a></font></span> Where that he be, I kan nat soothly seyn."<br> <a name="an_3671"></a> This Absolon ful joly was and light,<br> <a name="an_3672"></a> And thoghte, "Now is tyme to wake al nyght,<br> <a name="an_3673"></a> For sikirly I saugh hym nat stirynge<br> <a name="an_3674"></a> Aboute his dore, syn day bigan to sprynge.<br> <a name="an_3675"></a> "So moot I thryve, I shal, at cokkes crowe,<br> <a name="an_3676"></a> Ful pryvely knokken at his wyndowe<br> <a name="an_3677"></a> That stant ful lowe upon his boures wal.<br> <a name="an_3678"></a> To Alison now wol I tellen al<br> <a name="an_3679"></a> My love-longynge, for yet I shal nat mysse<br> <span class="margnote"><font color="GREEN" size="-1"><a name="an_3680">3680</a></font></span> That at the leeste wey I shal hire kisse.<br> <a name="an_3681"></a> Som maner confort shal I have, parfay.<br> <a name="an_3682"></a> My mouth hath icched al this longe day;<br> <a name="an_3683"></a> That is a signe of kissyng atte leeste.<br> <a name="an_3684"></a> Al nyght me mette eek I was at a feeste.<br> <a name="an_3685"></a> Therfore I wol go slepe an houre or tweye,<br> <a name="an_3686"></a> And al the nyght thanne wol I wake and pleye."<br> <a name="an_3687"></a> Whan that the firste cok hath crowe, anon<br> <a name="an_3688"></a> Up rist this joly lovere Absolon,<br> <a name="an_3689"></a> And hym arraieth gay, at poynt-devys.<br> <span class="margnote"><font color="GREEN" size="-1"><a name="an_3690">3690</a></font></span> But first he cheweth greyn and lycorys,<br> <a name="an_3691"></a> To smellen sweete, er he hadde kembd his heer.<br> <a name="an_3692"></a> Under his tonge a trewe-love he beer,<br> <a name="an_3693"></a> For therby wende he to ben gracious.<br> <a name="an_3694"></a> He rometh to the carpenteres hous,<br> <a name="an_3695"></a> And stille he stant under the shot-wyndowe --<br> <a name="an_3696"></a> Unto his brest it raughte, it was so lowe --<br> <a name="an_3697"></a> And softe he cougheth with a semy soun:<br> <a name="an_3698"></a> "What do ye, hony-comb, sweete Alisoun,<br> <a name="an_3699"></a> My faire bryd, my sweete cynamome?<br> <span class="margnote"><font color="GREEN" size="-1"><a name="an_3700">3700</a></font></span> Awaketh, lemman myn, and speketh to me!<br> <a name="an_3701"></a> Wel litel thynken ye upon my wo,<br> <a name="an_3702"></a> That for youre love I swete ther I go.<br> <a name="an_3703"></a> No wonder is thogh that I swelte and swete;<br> <a name="an_3704"></a> I moorne as dooth a lamb after the tete.<br> <a name="an_3705"></a> Ywis, lemman, I have swich love-longynge<br> <a name="an_3706"></a> That lik a turtel trewe is my moornynge.<br> <a name="an_3707"></a> I may nat ete na moore than a mayde."<br> <a name="an_3708"></a> "Go fro the wyndow, Jakke fool," she sayde;<br> <a name="an_3709"></a> "As help me God, it wol nat be `com pa me.'<br> <span class="margnote"><font color="GREEN" size="-1"><a name="an_3710">3710</a></font></span> I love another -- and elles I were to blame --<br> <a name="an_3711"></a> Wel bet than thee, by Jhesu, Absolon.<br> <a name="an_3712"></a> Go forth thy wey, or I wol caste a ston,<br> <a name="an_3713"></a> And lat me slepe, a twenty devel wey!"<br> <a name="an_3714"></a> "Allas," quod Absolon, "and weylawey,<br> <a name="an_3715"></a> That trewe love was evere so yvel biset!<br> <a name="an_3716"></a> Thanne kysse me, syn it may be no bet,<br> <a name="an_3717"></a> For Jhesus love, and for the love of me."<br> <a name="an_3718"></a> "Wiltow thanne go thy wey therwith?" quod she.<br> <a name="an_3719"></a> "Ye, certes, lemman," quod this Absolon.<br> <span class="margnote"><font color="GREEN" size="-1"><a name="an_3720">3720</a></font></span> "Thanne make thee redy," quod she, "I come anon."<br> <a name="an_3721"></a> And unto Nicholas she seyde stille,<br> <a name="an_3722"></a> "Now hust, and thou shalt laughen al thy fille."<br> <a name="an_3723"></a> This Absolon doun sette hym on his knees<br> <a name="an_3724"></a> And seyde, "I am a lord at alle degrees;<br> <a name="an_3725"></a> For after this I hope ther cometh moore.<br> <a name="an_3726"></a> Lemman, thy grace, and sweete bryd, thyn oore!"<br> <a name="an_3727"></a> The wyndow she undoth, and that in haste.<br> <a name="an_3728"></a> "Have do," quod she, "com of, and speed the faste,<br> <a name="an_3729"></a> Lest that oure neighebores thee espie."<br> <span class="margnote"><font color="GREEN" size="-1"><a name="an_3730">3730</a></font></span> This Absolon gan wype his mouth ful drie.<br> <a name="an_3731"></a> Derk was the nyght as pich, or as the cole,<br> <a name="an_3732"></a> And at the wyndow out she putte hir hole,<br> <a name="an_3733"></a> And Absolon, hym fil no bet ne wers,<br> <a name="an_3734"></a> But with his mouth he kiste hir naked ers<br> <a name="an_3735"></a> Ful savourly, er he were war of this.<br> <a name="an_3736"></a> Abak he stirte, and thoughte it was amys,<br> <a name="an_3737"></a> For wel he wiste a womman hath no berd.<br> <a name="an_3738"></a> He felte a thyng al rough and long yherd,<br> <a name="an_3739"></a> And seyde, "Fy! allas! what have I do?"<br> <span class="margnote"><font color="GREEN" size="-1"><a name="an_3740">3740</a></font></span> "Tehee!" quod she, and clapte the wyndow to,<br> <a name="an_3741"></a> And Absolon gooth forth a sory pas.<br> <a name="an_3742"></a> "A berd! A berd!" quod hende Nicholas,<br> <a name="an_3743"></a> "By Goddes corpus, this goth faire and weel."<br> <a name="an_3744"></a> This sely Absolon herde every deel,<br> <a name="an_3745"></a> And on his lippe he gan for anger byte,<br> <a name="an_3746"></a> And to hymself he seyde, "I shal thee quyte."<br> <a name="an_3747"></a> Who rubbeth now, who froteth now his lippes<br> <a name="an_3748"></a> With dust, with sond, with straw, with clooth, with chippes,<br> <a name="an_3749"></a> But Absolon, that seith ful ofte, "Allas!"<br> <span class="margnote"><font color="GREEN" size="-1"><a name="an_3750">3750</a></font></span> "My soule bitake I unto Sathanas,<br> <a name="an_3751"></a> But me were levere than al this toun," quod he,<br> <a name="an_3752"></a> "Of this despit awroken for to be.<br> <a name="an_3753"></a> Allas," quod he, "allas, I ne hadde ybleynt!"<br> <a name="an_3754"></a> His hoote love was coold and al yqueynt;<br> <a name="an_3755"></a> For fro that tyme that he hadde kist hir ers,<br> <a name="an_3756"></a> Of paramours he sette nat a kers,<br> <a name="an_3757"></a> For he was heeled of his maladie.<br> <a name="an_3758"></a> Ful ofte paramours he gan deffie,<br> <a name="an_3759"></a> And weep as dooth a child that is ybete.<br> <span class="margnote"><font color="GREEN" size="-1"><a name="an_3760">3760</a></font></span> A softe paas he wente over the strete<br> <a name="an_3761"></a> Until a smyth men cleped daun Gerveys,<br> <a name="an_3762"></a> That in his forge smythed plough harneys;<br> <a name="an_3763"></a> He sharpeth shaar and kultour bisily.<br> <a name="an_3764"></a> This Absolon knokketh al esily,<br> <a name="an_3765"></a> And seyde, "Undo, Gerveys, and that anon."<br> <a name="an_3766"></a> "What, who artow?" "It am I, Absolon."<br> <a name="an_3767"></a> "What, Absolon! for Cristes sweete tree,<br> <a name="an_3768"></a> Why rise ye so rathe? Ey, benedicitee!<br> <a name="an_3769"></a> What eyleth yow? Som gay gerl, God it woot,<br> <span class="margnote"><font color="GREEN" size="-1"><a name="an_3770">3770</a></font></span> Hath broght yow thus upon the viritoot.<br> <a name="an_3771"></a> By Seinte Note, ye woot wel what I mene."<br> <a name="an_3772"></a> This Absolon ne roghte nat a bene<br> <a name="an_3773"></a> Of al his pley; no word agayn he yaf;<br> <a name="an_3774"></a> He hadde moore tow on his distaf<br> <a name="an_3775"></a> Than Gerveys knew, and seyde, "Freend so deere,<br> <a name="an_3776"></a> That hoote kultour in the chymenee heere,<br> <a name="an_3777"></a> As lene it me; I have therwith to doone,<br> <a name="an_3778"></a> And I wol brynge it thee agayn ful soone."<br> <a name="an_3779"></a> Gerveys answerde, "Certes, were it gold,<br> <span class="margnote"><font color="GREEN" size="-1"><a name="an_3780">3780</a></font></span> Or in a poke nobles alle untold,<br> <a name="an_3781"></a> Thou sholdest have, as I am trewe smyth.<br> <a name="an_3782"></a> Ey, Cristes foo! What wol ye do therwith?"<br> <a name="an_3783"></a> "Therof," quod Absolon, "be as be may.<br> <a name="an_3784"></a> I shal wel telle it thee to-morwe day" --<br> <a name="an_3785"></a> And caughte the kultour by the colde stele.<br> <a name="an_3786"></a> Ful softe out at the dore he gan to stele,<br> <a name="an_3787"></a> And wente unto the carpenteris wal.<br> <a name="an_3788"></a> He cogheth first, and knokketh therwithal<br> <a name="an_3789"></a> Upon the wyndowe, right as he dide er.<br> <span class="margnote"><font color="GREEN" size="-1"><a name="an_3790">3790</a></font></span> This Alison answerde, "Who is ther<br> <a name="an_3791"></a> That knokketh so? I warante it a theef."<br> <a name="an_3792"></a> "Why, nay," quod he, "God woot, my sweete leef,<br> <a name="an_3793"></a> I am thyn Absolon, my deerelyng.<br> <a name="an_3794"></a> Of gold," quod he, "I have thee broght a ryng.<br> <a name="an_3795"></a> My mooder yaf it me, so God me save;<br> <a name="an_3796"></a> Ful fyn it is, and therto wel ygrave.<br> <a name="an_3797"></a> This wol I yeve thee, if thou me kisse."<br> <a name="an_3798"></a> This Nicholas was risen for to pisse,<br> <a name="an_3799"></a> And thoughte he wolde amenden al the jape;<br> <span class="margnote"><font color="GREEN" size="-1"><a name="an_3800">3800</a></font></span> He sholde kisse his ers er that he scape.<br> <a name="an_3801"></a> And up the wyndowe dide he hastily,<br> <a name="an_3802"></a> And out his ers he putteth pryvely<br> <a name="an_3803"></a> Over the buttok, to the haunche-bon;<br> <a name="an_3804"></a> And therwith spak this clerk, this Absolon,<br> <a name="an_3805"></a> "Spek, sweete bryd, I noot nat where thou art."<br> <a name="an_3806"></a> This Nicholas anon leet fle a fart<br> <a name="an_3807"></a> As greet as it had been a thonder-dent,<br> <a name="an_3808"></a> That with the strook he was almoost yblent;<br> <a name="an_3809"></a> And he was redy with his iren hoot,<br> <span class="margnote"><font color="GREEN" size="-1"><a name="an_3810">3810</a></font></span> And Nicholas amydde the ers he smoot.<br> <a name="an_3811"></a> Of gooth the skyn an hande-brede aboute,<br> <a name="an_3812"></a> The hoote kultour brende so his toute,<br> <a name="an_3813"></a> And for the smert he wende for to dye.<br> <a name="an_3814"></a> As he were wood, for wo he gan to crye,<br> <a name="an_3815"></a> "Help! Water! Water! Help, for Goddes herte!"<br> <a name="an_3816"></a> This carpenter out of his slomber sterte,<br> <a name="an_3817"></a> And herde oon crien "water!" as he were wood,<br> <a name="an_3818"></a> And thoughte, "Allas, now comth Nowelis flood!"<br> <a name="an_3819"></a> He sit hym up withouten wordes mo,<br> <span class="margnote"><font color="GREEN" size="-1"><a name="an_3820">3820</a></font></span> And with his ax he smoot the corde atwo,<br> <a name="an_3821"></a> And doun gooth al; he foond neither to selle,<br> <a name="an_3822"></a> Ne breed ne ale, til he cam to the celle<br> <a name="an_3823"></a> Upon the floor, and ther aswowne he lay.<br> <a name="an_3824"></a> Up stirte hire Alison and Nicholay,<br> <a name="an_3825"></a> And criden "Out" and "Harrow" in the strete.<br> <a name="an_3826"></a> The neighebores, bothe smale and grete,<br> <a name="an_3827"></a> In ronnen for to gauren on this man,<br> <a name="an_3828"></a> That yet aswowne lay, bothe pale and wan,<br> <a name="an_3829"></a> For with the fal he brosten hadde his arm.<br> <span class="margnote"><font color="GREEN" size="-1"><a name="an_3830">3830</a></font></span> But stonde he moste unto his owene harm;<br> <a name="an_3831"></a> For whan he spak, he was anon bore doun<br> <a name="an_3832"></a> With hende Nicholas and Alisoun.<br> <a name="an_3833"></a> They tolden every man that he was wood;<br> <a name="an_3834"></a> He was agast so of Nowelis flood<br> <a name="an_3835"></a> Thurgh fantasie that of his vanytee<br> <a name="an_3836"></a> He hadde yboght hym knedyng tubbes thre,<br> <a name="an_3837"></a> And hadde hem hanged in the roof above;<br> <a name="an_3838"></a> And that he preyed hem, for Goddes love,<br> <a name="an_3839"></a> To sitten in the roof, par compaignye.<br> <span class="margnote"><font color="GREEN" size="-1"><a name="an_3840">3840</a></font></span> The folk gan laughen at his fantasye;<br> <a name="an_3841"></a> Into the roof they kiken and they cape,<br> <a name="an_3842"></a> And turned al his harm unto a jape.<br> <a name="an_3843"></a> For what so that this carpenter answerde,<br> <a name="an_3844"></a> It was for noght; no man his reson herde.<br> <a name="an_3845"></a> With othes grete he was so sworn adoun<br> <a name="an_3846"></a> That he was holde wood in al the toun;<br> <a name="an_3847"></a> For every clerk anonright heeld with oother.<br> <a name="an_3848"></a> They seyde, "The man is wood, my leeve brother";<br> <a name="an_3849"></a> And every wight gan laughen at this stryf.<br> <span class="margnote"><font color="GREEN" size="-1"><a name="an_3850">3850</a></font></span> Thus swyved was this carpenteris wyf,<br> <a name="an_3851"></a> For al his kepyng and his jalousye,<br> <a name="an_3852"></a> And Absolon hath kist hir nether ye,<br> <a name="an_3853"></a> And Nicholas is scalded in the towte.<br> <a name="an_3854"></a> This tale is doon, and God save al the rowte!<br>  
 <p></p><hr>
 <center>
 <a href="mect04.htm">Next: The Reeve's Prologue</a></center>
 </body>