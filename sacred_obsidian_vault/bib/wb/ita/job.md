<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="est.htm">Previous</a> 
 <a href="psa.htm">Next</a> 
 </center>
 <hr>
  <h3 align="center">Italian Bible: Job</h3> 
 <p><a name="an_1:1">1:1</a> C’era nel paese di Uz un uomo che si chiamava Giobbe. Quest’uomo era integro e retto; temeva Iddio e fuggiva il male.</p> 
 <p><a name="an_1:2">1:2</a> Gli erano nati sette figliuoli e tre figliuole;</p> 
 <p><a name="an_1:3">1:3</a> possedeva settemila pecore, tremila cammelli, cinquecento paia di bovi, cinquecento asine e una servitù molto numerosa. E quest’uomo era il più grande di tutti gli Orientali.</p> 
 <p><a name="an_1:4">1:4</a> I suoi figliuoli solevano andare gli uni dagli altri e darsi un convito, ciascuno nel suo giorno: e mandavano a chiamare le loro tre sorelle perché venissero a mangiare e a bere con loro.</p> 
 <p><a name="an_1:5">1:5</a> E quando la serie dei giorni di convito era finita Giobbe li faceva venire per purificarli; si levava di buon mattino, e offriva un olocausto per ciascun d’essi, perché diceva: "Può darsi che i miei figliuoli abbian peccato ed abbiano rinnegato Iddio in cuor loro". E Giobbe faceva sempre così.</p> 
 <p><a name="an_1:6">1:6</a> Or accadde un giorno, che i figliuoli di Dio vennero a presentarsi davanti all’Eterno, e Satana venne anch’egli in mezzo a loro.</p> 
 <p><a name="an_1:7">1:7</a> E l’Eterno disse a Satana: "Donde vieni?" E Satana rispose all’Eterno: "Dal percorrere la terra e dal passeggiare per essa".</p> 
 <p><a name="an_1:8">1:8</a> E l’Eterno disse a Satana: "Hai tu notato il mio servo Giobbe? Non ce n’è un altro sulla terra che come lui sia integro, retto, tema Iddio e fugga il male".</p> 
 <p><a name="an_1:9">1:9</a> E Satana rispose all’Eterno: "E’ egli forse per nulla che Giobbe teme Iddio?</p> 
 <p><a name="an_1:10">1:10</a> Non l’hai tu circondato d’un riparo, lui, la sua casa, e tutto quel che possiede? Tu hai benedetto l’opera delle e mani, e il suo bestiame ricopre tutto il paese.</p> 
 <p><a name="an_1:11">1:11</a> Ma stendi un po’ la tua mano, tocca quanto egli possiede, e vedrai se non ti rinnega in faccia".</p> 
 <p><a name="an_1:12">1:12</a> E l’Eterno disse a Satana: "Ebbene! tutto quello che possiede e in tuo potere; soltanto, non stender la mano sulla sua persona". E Satana si ritirò dalla presenza dell’Eterno.</p> 
 <p><a name="an_1:13">1:13</a> Or accadde che un giorno, mentre suoi figliuoli e le sue figliuole mangiavano e bevevano del vino in casa del loro fratello maggiore, giunse a Giobbe un messaggero a dirgli:</p> 
 <p><a name="an_1:14">1:14</a> "I buoi stavano arando e le asine pascevano lì appresso,</p> 
 <p><a name="an_1:15">1:15</a> quand’ecco i Sabei son piombati loro addosso e li hanno portati via; hanno passato a fil di spada servitori, e io solo son potuto scampare per venire a dirtelo".</p> 
 <p><a name="an_1:16">1:16</a> Quello parlava ancora, quando ne giunse un altro a dire: "Il fuoco di Dio e caduto dal cielo, ha colpito le pecore e i servitori, e li ha divorati; e io solo son potuto scampare per venire a dirtelo".</p> 
 <p><a name="an_1:17">1:17</a> Quello parlava ancora, quando ne giunse un altro a dire: "I Caldei hanno formato tre bande, si son gettati sui cammelli e li han portati via; hanno passato a fil di spada i servitori, e io solo son potuto scampare per venire a dirtelo".</p> 
 <p><a name="an_1:18">1:18</a> Quello parlava ancora, quando ne giunse un altro a dire: "I tuoi figliuoli e le tue figliuole mangiavano e bevevano del vino in casa del loro fratello maggiore;</p> 
 <p><a name="an_1:19">1:19</a> ed ecco che un gran vento, venuto dall’altra parte del deserto, ha investito i quattro canti della casa, ch’è caduta sui giovani; ed essi sono morti; e io solo son potuto scampare per venire a dirtelo".</p> 
 <p><a name="an_1:20">1:20</a> Allora Giobbe si alzò e si stracciò il mantello e si rase il capo e si prostrò a terra e adorò e disse:</p> 
 <p><a name="an_1:21">1:21</a> "Nudo sono uscito dal seno di mia madre, e nudo tornerò in seno della terra; l’Eterno ha dato, l’Eterno ha tolto; sia benedetto il nome dell’Eterno".</p> 
 <p><a name="an_1:22">1:22</a> In tutto questo Giobbe non peccò e non attribuì a Dio nulla di mal fatto.</p> 
 <p><a name="an_2:1">2:1</a> Or accadde un giorno, che i figliuoli di Dio vennero a presentarsi davanti all’Eterno, e Satana venne anch’egli in mezzo a loro a presentarsi davanti all’Eterno.</p> 
 <p><a name="an_2:2">2:2</a> E l’Eterno disse a Satana: "Donde vieni?" E Satana rispose all’Eterno: "Dal percorrere la terra e dal passeggiare per essa". E l’Eterno disse a Satana:</p> 
 <p><a name="an_2:3">2:3</a> "Hai tu notato il mio servo Giobbe? Non ce n’è un altro sulla terra che come lui sia integro, retto, tema Iddio e fugga il male. Egli si mantiene saldo nella sua integrità benché tu m’abbia incitato contro di lui per rovinarlo senza alcun motivo".</p> 
 <p><a name="an_2:4">2:4</a> E Satana rispose all’Eterno: "Pelle per pelle! L’uomo dà tutto quel che possiede per la sua vita;</p> 
 <p><a name="an_2:5">2:5</a> ma stendi un po’ la tua mano, toccagli le ossa e la carne, e vedrai se non ti rinnega in faccia".</p> 
 <p><a name="an_2:6">2:6</a> E l’Eterno disse a Satana: "Ebbene esso è in tuo potere; soltanto, rispetta la sua vita".</p> 
 <p><a name="an_2:7">2:7</a> E Satana si ritirò dalla presenza dell’Eterno e colpì Giobbe d’un’ulcera maligna dalla pianta de’ piedi al sommo del capo; e Giobbe prese un coccio per grattarsi, e stava seduto nella cenere.</p> 
 <p><a name="an_2:8">2:8</a> E sua moglie gli disse: "Ancora stai saldo nella tua integrità?</p> 
 <p><a name="an_2:9">2:9</a> Ma lascia stare Iddio, e muori!"</p> 
 <p><a name="an_2:10">2:10</a> E Giobbe a lei: "Tu parli da donna insensata! Abbiamo accettato il bene dalla mano di Dio, e rifiuteremmo d’accettare il male?" In tutto questo Giobbe non peccò con le sue labbra.</p> 
 <p><a name="an_2:11">2:11</a> Or tre amici di Giobbe, Elifaz di Teman, Bildad di Suach e Tsofar di Naama, avendo udito tutti questi mali che gli eran piombati addosso, partirono, ciascuno dal suo paese e si misero d’accordo per venire a condolersi con lui e a consolarlo.</p> 
 <p><a name="an_2:12">2:12</a> E, levati gli occhi da lontano, essi non lo riconobbero, e alzarono la voce e piansero; si stracciarono i mantelli e si cosparsero il capo di polvere gittandola verso il cielo.</p> 
 <p><a name="an_2:13">2:13</a> E rimasero seduti per terra, presso a lui, sette giorni e sette notti; e nessuno di loro gli disse verbo, perché vedevano che il suo dolore era molto grande.</p> 
 <p><a name="an_3:1">3:1</a> Allora Giobbe aprì la bocca e maledisse il giorno della sua nascita.</p> 
 <p><a name="an_3:2">3:2</a> E prese a dire così:</p> 
 <p><a name="an_3:3">3:3</a> "Perisca il giorno ch’io nacqui e la notte che disse: "E’ concepito un maschio!"</p> 
 <p><a name="an_3:4">3:4</a> Quel giorno si converta in tenebre, non se ne curi Iddio dall’alto, né splenda sovr’esso raggio di luce!</p> 
 <p><a name="an_3:5">3:5</a> Se lo riprendano le tenebre e l’ombra di morte, resti sovr’esso una fitta nuvola, le eclissi lo riempian di paura!</p> 
 <p><a name="an_3:6">3:6</a> Quella notte diventi preda d’un buio cupo, non abbia la gioia di contar tra i giorni dell’anno, non entri nel novero de’ mesi!</p> 
 <p><a name="an_3:7">3:7</a> Quella notte sia notte sterile, e non vi s’oda grido di gioia.</p> 
 <p><a name="an_3:8">3:8</a> La maledicano quei che maledicono i giorni e sono esperti nell’evocare il drago.</p> 
 <p><a name="an_3:9">3:9</a> Si oscurino le stelle del suo crepuscolo, aspetti la luce e la luce non venga, e non miri le palpebre dell’alba,</p> 
 <p><a name="an_3:10">3:10</a> poiché non chiuse la porta del seno che mi portava, e non celò l’affanno agli occhi miei.</p> 
 <p><a name="an_3:11">3:11</a> Perché non morii nel seno di mia madre? Perché non spirai appena uscito dalle sue viscere?</p> 
 <p><a name="an_3:12">3:12</a> Perché trovai delle ginocchia per ricevermi e delle mammelle da poppare?</p> 
 <p><a name="an_3:13">3:13</a> Ora mi giacerei tranquillo, dormirei, ed avrei così riposo</p> 
 <p><a name="an_3:14">3:14</a> coi re e coi consiglieri della terra che si edificarono mausolei,</p> 
 <p><a name="an_3:15">3:15</a> coi principi che possedean dell’oro e che empiron d’argento le lor case;</p> 
 <p><a name="an_3:16">3:16</a> o, come l’aborto nascosto, non esisterei, sarei come i feti che non videro la luce.</p> 
 <p><a name="an_3:17">3:17</a> Là cessano gli empi di tormentare gli altri. Là riposano gli stanchi,</p> 
 <p><a name="an_3:18">3:18</a> là i prigioni han requie tutti insieme, senz’udir voce d’aguzzino.</p> 
 <p><a name="an_3:19">3:19</a> Piccoli e grandi sono là del pari, e lo schiavo è libero del suo padrone.</p> 
 <p><a name="an_3:20">3:20</a> Perché dar la luce all’infelice e la vita a chi ha l’anima nell’amarezza,</p> 
 <p><a name="an_3:21">3:21</a> i quali aspettano la morte che non viene, e la ricercano più che i tesori nascosti,</p> 
 <p><a name="an_3:22">3:22</a> e si rallegrerebbero fino a giubilarne, esulterebbero se trovassero una tomba?</p> 
 <p><a name="an_3:23">3:23</a> Perché dar vita a un uomo la cui via è oscura? e che Dio ha stretto in un cerchio?</p> 
 <p><a name="an_3:24">3:24</a> Io sospiro anche quando prendo il mio cibo, e i miei gemiti si spandono com’acqua.</p> 
 <p><a name="an_3:25">3:25</a> Non appena temo un male, ch’esso mi colpisce; e quel che pavento, mi piomba addosso.</p> 
 <p><a name="an_3:26">3:26</a> Non trovo posa, né requie, né pace, il tormento è continuo!"</p> 
 <p><a name="an_4:1">4:1</a> Allora Elifaz di Teman rispose disse:</p> 
 <p><a name="an_4:2">4:2</a> "Se provassimo a dirti una parola ti darebbe fastidio? Ma chi potrebbe trattener le parole?</p> 
 <p><a name="an_4:3">4:3</a> Ecco tu n’hai ammaestrati molti, hai fortificato le mani stanche;</p> 
 <p><a name="an_4:4">4:4</a> le tue parole hanno rialzato chi stava cadendo, hai raffermato le ginocchia vacillanti;</p> 
 <p><a name="an_4:5">4:5</a> e ora che il male piomba su te, tu ti lasci abbattere; ora ch’è giunto fino a te, sei tutto smarrito.</p> 
 <p><a name="an_4:6">4:6</a> La tua pietà non è forse la tua fiducia, e l’integrità della tua vita la speranza tua?</p> 
 <p><a name="an_4:7">4:7</a> Ricorda: quale innocente perì mai? e dove furono gli uomini retti mai distrutti?</p> 
 <p><a name="an_4:8">4:8</a> Io per me ho visto che coloro che arano iniquità e seminano tormenti, ne mietono i frutti.</p> 
 <p><a name="an_4:9">4:9</a> Al soffio di Dio essi periscono, dal vento del suo corruccio son consumati.</p> 
 <p><a name="an_4:10">4:10</a> Spenta è la voce del ruggente, sono spezzati i denti dei leoncelli.</p> 
 <p><a name="an_4:11">4:11</a> Perisce per mancanza di preda il forte leone, e restan dispersi i piccini della leonessa.</p> 
 <p><a name="an_4:12">4:12</a> Una parola m’è furtivamente giunta, e il mio orecchio ne ha còlto il lieve sussurro.</p> 
 <p><a name="an_4:13">4:13</a> Fra i pensieri delle visioni notturne, quando un sonno profondo cade sui mortali,</p> 
 <p><a name="an_4:14">4:14</a> uno spavento mi prese, un tremore che mi fece fremer tutte l’ossa.</p> 
 <p><a name="an_4:15">4:15</a> Uno spirito mi passò dinanzi, e i peli mi si rizzarono addosso.</p> 
 <p><a name="an_4:16">4:16</a> Si fermò, ma non riconobbi il suo sembiante; una figura mi stava davanti agli occhi e udii una voce sommessa che diceva:</p> 
 <p><a name="an_4:17">4:17</a> "Può il mortale esser giusto dinanzi a Dio? Può l’uomo esser puro dinanzi al suo Fattore?</p> 
 <p><a name="an_4:18">4:18</a> Ecco, Iddio non si fida de’ suoi propri servi, e trova difetti nei suoi angeli;</p> 
 <p><a name="an_4:19">4:19</a> quanto più in quelli che stanno in case d’argilla, che han per fondamento la polvere e son schiacciati al par delle tignuole!</p> 
 <p><a name="an_4:20">4:20</a> Tra la mattina e la sera sono infranti; periscono per sempre, senza che alcuno se ne accorga.</p> 
 <p><a name="an_4:21">4:21</a> La corda della lor tenda, ecco, è strappata, e muoion senza posseder la sapienza".</p> 
 <p><a name="an_5:1">5:1</a> Chiama pure! C’è forse chi ti risponda? E a qual dei santi vorrai tu rivolgerti?</p> 
 <p><a name="an_5:2">5:2</a> No, il cruccio non uccide che l’insensato e l’irritazione non fa morir che lo stolto.</p> 
 <p><a name="an_5:3">5:3</a> Io ho veduto l’insensato prender radice, ma ben tosto ho dovuto maledirne la dimora.</p> 
 <p><a name="an_5:4">5:4</a> I suoi figli van privi di soccorso, sono oppressi alla porta, e non c’è chi li difenda.</p> 
 <p><a name="an_5:5">5:5</a> L’affamato gli divora la raccolta, gliela rapisce perfino di tra le spine; e l’assetato gli trangugia i beni.</p> 
 <p><a name="an_5:6">5:6</a> Ché la sventura non spunta dalla terra né il dolore germina dal suolo;</p> 
 <p><a name="an_5:7">5:7</a> ma l’uomo nasce per soffrire, come la favilla per volare in alto.</p> 
 <p><a name="an_5:8">5:8</a> Io però vorrei cercar di Dio, e a Dio vorrei esporre la mia causa:</p> 
 <p><a name="an_5:9">5:9</a> a lui, che fa cose grandi, imperscrutabili, maraviglie senza numero;</p> 
 <p><a name="an_5:10">5:10</a> che spande la pioggia sopra la terra e manda le acque sui campi;</p> 
 <p><a name="an_5:11">5:11</a> che innalza quelli ch’erano abbassati e pone in salvo gli afflitti in luogo elevato;</p> 
 <p><a name="an_5:12">5:12</a> che sventa i disegni degli astuti sicché le loro mani non giungono ad eseguirli;</p> 
 <p><a name="an_5:13">5:13</a> che prende gli abili nella loro astuzia, sì che il consiglio degli scaltri va in rovina.</p> 
 <p><a name="an_5:14">5:14</a> Di giorno essi incorron nelle tenebre, in pien mezzodì brancolan come di notte;</p> 
 <p><a name="an_5:15">5:15</a> ma Iddio salva il meschino dalla spada della lor bocca, e il povero di man del potente.</p> 
 <p><a name="an_5:16">5:16</a> E così pel misero v’è speranza, mentre l’iniquità ha la bocca chiusa.</p> 
 <p><a name="an_5:17">5:17</a> Beato l’uomo che Dio castiga! E tu non isdegnar la correzione dell’Onnipotente;</p> 
 <p><a name="an_5:18">5:18</a> giacché egli fa la piaga, poi la fascia; egli ferisce, ma le sue mani guariscono.</p> 
 <p><a name="an_5:19">5:19</a> In sei distrette egli sarà il tuo liberatore e in sette il male non ti toccherà.</p> 
 <p><a name="an_5:20">5:20</a> In tempo di carestia ti scamperà dalla morte, in tempo di guerra dai colpi della spada.</p> 
 <p><a name="an_5:21">5:21</a> Sarai sottratto al flagello della lingua, non temerai quando verrà il disastro.</p> 
 <p><a name="an_5:22">5:22</a> In mezzo al disastro e alla fame riderai, non paventerai le belve della terra;</p> 
 <p><a name="an_5:23">5:23</a> perché avrai per alleate le pietre del suolo, e gli animali de’ campi saran teco in pace.</p> 
 <p><a name="an_5:24">5:24</a> Saprai sicura la tua tenda; e, visitando i tuoi pascoli, vedrai che non ti manca nulla.</p> 
 <p><a name="an_5:25">5:25</a> Saprai che la tua progenie moltiplica, che i tuoi rampolli crescono come l’erba de’ campi.</p> 
 <p><a name="an_5:26">5:26</a> Scenderai maturo nella tomba, come la bica di mannelle che si ripone a suo tempo.</p> 
 <p><a name="an_5:27">5:27</a> Ecco quel che abbiam trovato, riflettendo. Così è. Tu ascolta, e fanne tuo pro".</p> 
 <p><a name="an_6:1">6:1</a> Allora Giobbe rispose e disse:</p> 
 <p><a name="an_6:2">6:2</a> "Ah, se il mio travaglio si pesasse, se le mie calamità si mettessero tutte insieme sulla bilancia!</p> 
 <p><a name="an_6:3">6:3</a> Sarebbero trovati più pesanti che la sabbia del mare. Ecco perché le mie parole sono temerarie.</p> 
 <p><a name="an_6:4">6:4</a> Ché le saette dell’Onnipotente mi trafiggono, lo spirito mio ne sugge il veleno; i terrori di Dio si schierano in battaglia contro me.</p> 
 <p><a name="an_6:5">6:5</a> L’asino salvatico raglia forse quand’ha l’erba davanti? mugghia forse il bue davanti alla pastura?</p> 
 <p><a name="an_6:6">6:6</a> Si può egli mangiar ciò ch’è scipito e senza sale? c’è qualche gusto in un chiaro d’uovo?</p> 
 <p><a name="an_6:7">6:7</a> L’anima mia rifiuta di toccare una simil cosa, essa è per me come un cibo ripugnante.</p> 
 <p><a name="an_6:8">6:8</a> Oh, m’avvenisse pur quello che chiedo, e mi desse Iddio quello che spero!</p> 
 <p><a name="an_6:9">6:9</a> Volesse pure Iddio schiacciarmi, stender la mano e tagliare il filo de’ miei giorni!</p> 
 <p><a name="an_6:10">6:10</a> Sarebbe questo un conforto per me, esulterei nei dolori ch’egli non mi risparmia; giacché non ho rinnegato le parole del Santo.</p> 
 <p><a name="an_6:11">6:11</a> Che è mai la mia forza perch’io speri ancora? Che fine m’aspetta perch’io sia paziente?</p> 
 <p><a name="an_6:12">6:12</a> La mia forza è essa forza di pietra? e la mia carne, carne di rame?</p> 
 <p><a name="an_6:13">6:13</a> Non son io ridotto senza energia, e non m’è forse tolta ogni speranza di guarire?</p> 
 <p><a name="an_6:14">6:14</a> Pietà deve l’amico a colui che soccombe, quand’anche abbandoni il timor dell’Onnipotente.</p> 
 <p><a name="an_6:15">6:15</a> Ma i fratelli miei si son mostrati infidi come un torrente, come l’acqua di torrenti che passano.</p> 
 <p><a name="an_6:16">6:16</a> Il ghiaccio li rende torbidi, e la neve vi si scioglie;</p> 
 <p><a name="an_6:17">6:17</a> ma passato il tempo delle piene, svaniscono; quando sentono il caldo, scompariscono dal loro luogo.</p> 
 <p><a name="an_6:18">6:18</a> Le carovane che si dirigon là mutano strada, s’inoltran nel deserto, e vi periscono.</p> 
 <p><a name="an_6:19">6:19</a> Le carovane di Tema li cercavan collo sguardo, i viandanti di Sceba ci contavan su,</p> 
 <p><a name="an_6:20">6:20</a> ma furon delusi nella loro fiducia; giunti sul luogo, rimasero confusi.</p> 
 <p><a name="an_6:21">6:21</a> Tali siete divenuti voi per me: vedete uno che fa orrore, e vi prende la paura.</p> 
 <p><a name="an_6:22">6:22</a> V’ho forse detto: "Datemi qualcosa" o "co’ vostri beni fate un donativo a favor mio",</p> 
 <p><a name="an_6:23">6:23</a> o "liberatemi dalla stretta del nemico, o "scampatemi di man dei prepotenti"?</p> 
 <p><a name="an_6:24">6:24</a> Ammaestratemi, e mi starò in silenzio; fatemi capire in che cosa ho errato.</p> 
 <p><a name="an_6:25">6:25</a> Quanto sono efficaci le parole rette! Ma la vostra riprensione che vale?</p> 
 <p><a name="an_6:26">6:26</a> Volete dunque biasimar delle parole? Ma le parole d’un disperato se le porta il vento!</p> 
 <p><a name="an_6:27">6:27</a> Voi sareste capaci di trar la sorte sull’orfano, e di contrattare il vostro amico!</p> 
 <p><a name="an_6:28">6:28</a> Ma pure vi piaccia di rivolgervi a guardarmi, e vedete s’io vi menta in faccia.</p> 
 <p><a name="an_6:29">6:29</a> Mutate consiglio! Non vi sia in voi iniquità! Mutate consiglio, la mia giustizia sussiste.</p> 
 <p><a name="an_6:30">6:30</a> V’è qualche iniquità sulla mia lingua? Il mio palato non distingue più quel ch’è male?</p> 
 <p><a name="an_7:1">7:1</a> La vita dell’uomo sulla terra è una milizia; i giorni suoi son simili ai giorni d’un operaio.</p> 
 <p><a name="an_7:2">7:2</a> Come lo schiavo anela l’ombra e come l’operaio aspetta il suo salario,</p> 
 <p><a name="an_7:3">7:3</a> così a me toccan mesi di sciagura, e mi sono assegnate notti di dolore.</p> 
 <p><a name="an_7:4">7:4</a> Non appena mi corico, dico: "Quando mi leverò?" Ma la notte si prolunga, e mi sazio d’agitazioni infino all’alba.</p> 
 <p><a name="an_7:5">7:5</a> La mia carne è coperta di vermi e di croste terrose, la mia pelle si richiude, poi riprende a suppurare.</p> 
 <p><a name="an_7:6">7:6</a> I miei giorni sen vanno più veloci della spola, si consumano senza speranza.</p> 
 <p><a name="an_7:7">7:7</a> Ricordati, che la mia vita e un soffio! L’occhio mio non vedrà più il bene.</p> 
 <p><a name="an_7:8">7:8</a> Lo sguardo di chi ora mi vede non mi potrà più scorgere; gli occhi tuoi mi cercheranno, ma io non sarò più.</p> 
 <p><a name="an_7:9">7:9</a> La nuvola svanisce e si dilegua; così chi scende nel soggiorno de’ morti non ne risalirà;</p> 
 <p><a name="an_7:10">7:10</a> non tornerà più nella sua casa, e il luogo ove stava non lo riconoscerà più.</p> 
 <p><a name="an_7:11">7:11</a> Io, perciò, non terrò chiusa la bocca; nell’angoscia del mio spirito io parlerò, mi lamenterò nell’amarezza dell’anima mia.</p> 
 <p><a name="an_7:12">7:12</a> Son io forse il mare o un mostro marino che tu ponga intorno a me una guardia?</p> 
 <p><a name="an_7:13">7:13</a> Quando dico: "Il mio letto mi darà sollievo, il mio giaciglio allevierà la mia pena",</p> 
 <p><a name="an_7:14">7:14</a> tu mi sgomenti con sogni, e mi spaventi con visioni;</p> 
 <p><a name="an_7:15">7:15</a> sicché l’anima mia preferisce soffocare, preferisce a queste ossa la morte.</p> 
 <p><a name="an_7:16">7:16</a> Io mi vo struggendo; non vivrò sempre; deh, lasciami stare; i giorni miei non son che un soffio.</p> 
 <p><a name="an_7:17">7:17</a> Che cosa è l’uomo che tu ne faccia tanto caso, che tu ponga mente ad esso,</p> 
 <p><a name="an_7:18">7:18</a> e lo visiti ogni mattina e lo metta alla prova ad ogni istante?</p> 
 <p><a name="an_7:19">7:19</a> Quando cesserai di tener lo sguardo fisso su me? Quando mi darai tempo d’inghiottir la mia saliva?</p> 
 <p><a name="an_7:20">7:20</a> Se ho peccato, che ho fatto a te, o guardiano degli uomini? Perché hai fatto di me il tuo bersaglio? A tal punto che son divenuto un peso a me stesso?</p> 
 <p><a name="an_7:21">7:21</a> E perché non perdoni le mie trasgressioni e non cancelli la mia iniquità? Poiché presto giacerò nella polvere; e tu mi cercherai, ma io non sarò più".</p> 
 <p><a name="an_8:1">8:1</a> Allora Bildad di Suach rispose e disse:</p> 
 <p><a name="an_8:2">8:2</a> "Fino a quando terrai tu questi discorsi e saran le parole della tua bocca come un vento impetuoso?</p> 
 <p><a name="an_8:3">8:3</a> Iddio perverte egli il giudizio? L’Onnipotente perverte egli la giustizia?</p> 
 <p><a name="an_8:4">8:4</a> Se i tuoi figliuoli han peccato contro lui, egli li ha dati in balìa del loro misfatto;</p> 
 <p><a name="an_8:5">8:5</a> ma tu, se ricorri a Dio e implori grazia dall’Onnipotente,</p> 
 <p><a name="an_8:6">8:6</a> se proprio sei puro e integro, certo egli sorgerà in tuo favore, e restaurerà la dimora della tua giustizia.</p> 
 <p><a name="an_8:7">8:7</a> Così sarà stato piccolo il tuo principio, ma la tua fine sarà grande oltre modo.</p> 
 <p><a name="an_8:8">8:8</a> Interroga le passate generazioni, rifletti sull’esperienza de’ padri;</p> 
 <p><a name="an_8:9">8:9</a> giacché noi siam d’ieri e non sappiamo nulla; i nostri giorni sulla terra non son che un’ombra;</p> 
 <p><a name="an_8:10">8:10</a> ma quelli certo t’insegneranno, ti parleranno, e dal loro cuore trarranno discorsi.</p> 
 <p><a name="an_8:11">8:11</a> Può il papiro crescere ove non c’è limo? Il giunco viene egli su senz’acqua?</p> 
 <p><a name="an_8:12">8:12</a> Mentre son verdi ancora, e senza che li si tagli, prima di tutte l’erbe, seccano.</p> 
 <p><a name="an_8:13">8:13</a> Tale la sorte di tutti quei che dimenticano Dio, e la speranza dell’empio perirà.</p> 
 <p><a name="an_8:14">8:14</a> La sua baldanza è troncata, la sua fiducia e come una tela di ragno.</p> 
 <p><a name="an_8:15">8:15</a> Egli s’appoggia alla sua casa, ma essa non regge; vi s’aggrappa, ma quella non sta salda.</p> 
 <p><a name="an_8:16">8:16</a> Egli verdeggia al sole, e i suoi rami si protendono sul suo giardino;</p> 
 <p><a name="an_8:17">8:17</a> le sue radici s’intrecciano sul mucchio delle macerie, penetra fra le pietre della casa.</p> 
 <p><a name="an_8:18">8:18</a> Ma divelto che sia dal suo luogo, questo lo rinnega e gli dice: "Non ti ho mai veduto!"</p> 
 <p><a name="an_8:19">8:19</a> Ecco il gaudio che gli procura la sua condotta! E dalla polvere altri dopo lui germoglieranno.</p> 
 <p><a name="an_8:20">8:20</a> No, Iddio non rigetta l’uomo integro, ne porge aiuto a quelli che fanno il male.</p> 
 <p><a name="an_8:21">8:21</a> Egli renderà ancora il sorriso alla tua bocca, e sulle tue labbra metterà canti d’esultanza.</p> 
 <p><a name="an_8:22">8:22</a> Quelli che t’odiano saran coperti di vergogna, e la tenda degli empi sparirà".</p> 
 <p><a name="an_9:1">9:1</a> Allora Giobbe rispose e disse:</p> 
 <p><a name="an_9:2">9:2</a> "Sì, certo, io so ch’egli e così; e come sarebbe il mortale giusto davanti a Dio?</p> 
 <p><a name="an_9:3">9:3</a> Se all’uomo piacesse di piatir con Dio, non potrebbe rispondergli sovra un punto fra mille.</p> 
 <p><a name="an_9:4">9:4</a> Dio è savio di cuore, è grande in potenza; chi gli ha tenuto fronte e se n’è trovato bene?</p> 
 <p><a name="an_9:5">9:5</a> Egli trasporta le montagne senza che se ne avvedano, nel suo furore le sconvolge.</p> 
 <p><a name="an_9:6">9:6</a> Egli scuote la terra dalle sue basi, e le sue colonne tremano.</p> 
 <p><a name="an_9:7">9:7</a> Comanda al sole, ed esso non si leva; mette un sigillo sulle stelle.</p> 
 <p><a name="an_9:8">9:8</a> Da solo spiega i cieli, e cammina sulle più alte onde del mare.</p> 
 <p><a name="an_9:9">9:9</a> E’ il creatore dell’Orsa, d’Orione, delle Pleiadi, e delle misteriose regioni del cielo australe.</p> 
 <p><a name="an_9:10">9:10</a> Egli fa cose grandi e imperscrutabili, maraviglie senza numero.</p> 
 <p><a name="an_9:11">9:11</a> Ecco, ei mi passa vicino, ed io nol veggo; mi scivola daccanto e non me n’accorgo.</p> 
 <p><a name="an_9:12">9:12</a> Ecco afferra la preda, e chi si opporrà? Chi oserà dirgli: "Che fai?"</p> 
 <p><a name="an_9:13">9:13</a> Iddio non ritira la sua collera; sotto di lui si curvano i campioni della superbia.</p> 
 <p><a name="an_9:14">9:14</a> E io, come farei a rispondergli, a sceglier le mie parole per discuter con lui?</p> 
 <p><a name="an_9:15">9:15</a> Avessi anche ragione, non gli replicherei, ma chiederei mercé al mio giudice.</p> 
 <p><a name="an_9:16">9:16</a> S’io lo invocassi ed egli mi rispondesse, non però crederei che avesse dato ascolto alla mia voce;</p> 
 <p><a name="an_9:17">9:17</a> egli che mi piomba addosso dal seno della tempesta, che moltiplica senza motivo le mie piaghe,</p> 
 <p><a name="an_9:18">9:18</a> che non mi lascia riprender fiato, e mi sazia d’amarezza.</p> 
 <p><a name="an_9:19">9:19</a> Se si tratta di forza, ecco, egli è potente; se di diritto, ei dice: "Chi mi fisserà un giorno per comparire"?</p> 
 <p><a name="an_9:20">9:20</a> Fossi pur giusto, la mia bocca stessa mi condannerebbe; fossi pure integro, essa mi farebbe dichiarar perverso.</p> 
 <p><a name="an_9:21">9:21</a> Integro! Sì, lo sono! di me non mi preme, io disprezzo la vita!</p> 
 <p><a name="an_9:22">9:22</a> Per me è tutt’uno! perciò dico: "Egli distrugge ugualmente l’integro ed il malvagio.</p> 
 <p><a name="an_9:23">9:23</a> Se un flagello, a un tratto, semina la morte, egli ride dello sgomento degli innocenti.</p> 
 <p><a name="an_9:24">9:24</a> La terra è data in balìa dei malvagi; ei vela gli occhi ai giudici di essa; se non è lui, chi è dunque"?</p> 
 <p><a name="an_9:25">9:25</a> E i miei giorni se ne vanno più veloci d’un corriere; fuggono via senz’aver visto il bene;</p> 
 <p><a name="an_9:26">9:26</a> passan rapidi come navicelle di giunchi, come l’aquila che piomba sulla preda.</p> 
 <p><a name="an_9:27">9:27</a> Se dico: "Voglio dimenticare il mio lamento, deporre quest’aria triste e rasserenarmi",</p> 
 <p><a name="an_9:28">9:28</a> sono spaventato di tutti i miei dolori, so che non mi terrai per innocente.</p> 
 <p><a name="an_9:29">9:29</a> Io sarò condannato; perché dunque affaticarmi invano?</p> 
 <p><a name="an_9:30">9:30</a> Quand’anche mi lavassi con la neve e mi nettassi le mani col sapone,</p> 
 <p><a name="an_9:31">9:31</a> tu mi tufferesti nel fango d’una fossa, le mie vesti stesse m’avrebbero in orrore.</p> 
 <p><a name="an_9:32">9:32</a> Dio non è un uomo come me, perch’io gli risponda e che possiam comparire in giudizio assieme.</p> 
 <p><a name="an_9:33">9:33</a> Non c’è fra noi un arbitro, che posi la mano su tutti e due!</p> 
 <p><a name="an_9:34">9:34</a> Ritiri Iddio d’addosso a me la sua verga; cessi dallo spaventarmi il suo terrore;</p> 
 <p><a name="an_9:35">9:35</a> allora io parlerò senza temerlo, giacché sento di non essere quel colpevole che sembro.</p> 
 <p><a name="an_10:1">10:1</a> L’anima mia prova disgusto della vita; vo’ dar libero corso al mio lamento, vo’ parlar nell’amarezza dell’anima mia!</p> 
 <p><a name="an_10:2">10:2</a> Io dirò a Dio: "Non mi condannare! Fammi sapere perché contendi meco!"</p> 
 <p><a name="an_10:3">10:3</a> Ti par egli ben fatto d’opprimere, di sprezzare l’opera delle tue mani e di favorire i disegni de’ malvagi?</p> 
 <p><a name="an_10:4">10:4</a> Hai tu occhi di carne? Vedi tu come vede l’uomo?</p> 
 <p><a name="an_10:5">10:5</a> I tuoi giorni son essi come i giorni del mortale, i tuoi anni son essi come gli anni degli umani,</p> 
 <p><a name="an_10:6">10:6</a> che tu investighi tanto la mia iniquità, che t’informi così del mio peccato,</p> 
 <p><a name="an_10:7">10:7</a> pur sapendo ch’io non son colpevole, e che non v’è chi mi liberi dalla tua mano?</p> 
 <p><a name="an_10:8">10:8</a> Le tue mani m’hanno formato m’hanno fatto tutto quanto… e tu mi distruggi!</p> 
 <p><a name="an_10:9">10:9</a> Deh, ricordati che m’hai plasmato come argilla… e tu mi fai ritornare in polvere!</p> 
 <p><a name="an_10:10">10:10</a> Non m’hai tu colato come il latte e fatto rapprender come il cacio?</p> 
 <p><a name="an_10:11">10:11</a> Tu m’hai rivestito di pelle e di carne, e m’hai intessuto d’ossa e di nervi.</p> 
 <p><a name="an_10:12">10:12</a> Mi sei stato largo di vita e di grazia, la tua provvidenza ha vegliato sul mio spirito,</p> 
 <p><a name="an_10:13">10:13</a> ed ecco quello che nascondevi in cuore! Sì, lo so, questo meditavi:</p> 
 <p><a name="an_10:14">10:14</a> se avessi peccato, l’avresti ben tenuto a mente, e non m’avresti assolto dalla mia iniquità.</p> 
 <p><a name="an_10:15">10:15</a> Se fossi stato malvagio, guai a me! Se giusto, non avrei osato alzar la fronte, sazio d’ignominia, spettatore della mia miseria.</p> 
 <p><a name="an_10:16">10:16</a> Se l’avessi alzata, m’avresti dato la caccia come ad un leone e contro di me avresti rinnovato le tue maraviglie;</p> 
 <p><a name="an_10:17">10:17</a> m’avresti messo a fronte nuovi testimoni, e avresti raddoppiato il tuo sdegno contro di me; legioni su legioni m’avrebbero assalito.</p> 
 <p><a name="an_10:18">10:18</a> E allora, perché m’hai tratto dal seno di mia madre? Sarei spirato senza che occhio mi vedesse!</p> 
 <p><a name="an_10:19">10:19</a> Sarei stato come se non fossi mai esistito, m’avrebbero portato dal seno materno alla tomba!</p> 
 <p><a name="an_10:20">10:20</a> Non son forse pochi i giorni che mi restano? Cessi egli dunque, mi lasci stare, ond’io mi rassereni un poco,</p> 
 <p><a name="an_10:21">10:21</a> prima ch’io me ne vada, per non più tornare, nella terra delle tenebre e dell’ombra di morte:</p> 
 <p><a name="an_10:22">10:22</a> terra oscura come notte profonda, ove regnano l’ombra di morte ed il caos, il cui chiarore è come notte oscura".</p> 
 <p><a name="an_11:1">11:1</a> Allora Tsofar di Naama rispose e disse:</p> 
 <p><a name="an_11:2">11:2</a> "Cotesta abbondanza di parole rimarrà ella senza risposta? Basterà egli esser loquace per aver ragione?</p> 
 <p><a name="an_11:3">11:3</a> Varranno le tue ciance a far tacere la gente? Farai tu il beffardo, senza che alcuno ti confonda?</p> 
 <p><a name="an_11:4">11:4</a> Tu dici a Dio: "Quel che sostengo è giusto, e io sono puro nel tuo cospetto".</p> 
 <p><a name="an_11:5">11:5</a> Ma, oh se Iddio volesse parlare e aprir la bocca per risponderti</p> 
 <p><a name="an_11:6">11:6</a> e rivelarti i segreti della sua sapienza poiché infinita è la sua intelligenza vedresti allora come Iddio dimentichi parte della colpa tua.</p> 
 <p><a name="an_11:7">11:7</a> Puoi tu scandagliare le profondità di Dio? arrivare a conoscere appieno l’Onnipotente?</p> 
 <p><a name="an_11:8">11:8</a> Si tratta di cose più alte del cielo… e tu che faresti? di cose più profonde del soggiorno de’ morti… come le conosceresti?</p> 
 <p><a name="an_11:9">11:9</a> La lor misura è più lunga della terra, più larga del mare.</p> 
 <p><a name="an_11:10">11:10</a> Se Dio passa, se incarcera, se chiama in giudizio, chi s’opporrà?</p> 
 <p><a name="an_11:11">11:11</a> Poich’egli conosce gli uomini perversi, scopre senza sforzo l’iniquità.</p> 
 <p><a name="an_11:12">11:12</a> Ma l’insensato diventerà savio, quando un puledro d’onàgro diventerà uomo.</p> 
 <p><a name="an_11:13">11:13</a> Tu, però, se ben disponi il cuore, e protendi verso Dio le palme,</p> 
 <p><a name="an_11:14">11:14</a> se allontani il male ch’è nelle tue mani, e non alberghi l’iniquità nelle tue tende,</p> 
 <p><a name="an_11:15">11:15</a> allora alzerai la fronte senza macchia, sarai incrollabile, e non avrai paura di nulla;</p> 
 <p><a name="an_11:16">11:16</a> dimenticherai i tuoi affanni; te ne ricorderai come d’acqua passata;</p> 
 <p><a name="an_11:17">11:17</a> la tua vita sorgerà più fulgida del meriggio, l’oscurità sarà come la luce del mattino.</p> 
 <p><a name="an_11:18">11:18</a> Sarai fiducioso perché avrai speranza; ti guarderai bene attorno e ti coricherai sicuro.</p> 
 <p><a name="an_11:19">11:19</a> Ti metterai a giacere e niuno ti spaventerà; e molti cercheranno il tuo favore.</p> 
 <p><a name="an_11:20">11:20</a> Ma gli occhi degli empi verranno meno; non vi sarà più rifugio per loro, e non avranno altra speranza che di esalar l’anima".</p> 
 <p><a name="an_12:1">12:1</a> Allora Giobbe rispose e disse:</p> 
 <p><a name="an_12:2">12:2</a> "Voi, certo, valete quanto un popolo, e con voi morrà la sapienza.</p> 
 <p><a name="an_12:3">12:3</a> Ma del senno ne ho anch’io al par di voi, non vi son punto inferiore; e cose come codeste chi non le sa?</p> 
 <p><a name="an_12:4">12:4</a> Io dunque dovrei essere il ludibrio degli amici! Io che invocavo Iddio, ed ei mi rispondeva; il ludibrio io, l’uomo giusto, integro!</p> 
 <p><a name="an_12:5">12:5</a> Lo sprezzo alla sventura è nel pensiero di chi vive contento; esso è sempre pronto per coloro a cui vacilla il piede.</p> 
 <p><a name="an_12:6">12:6</a> Sono invece tranquille le tende de’ ladroni e chi provoca Iddio, chi si fa un dio della propria forza, se ne sta al sicuro.</p> 
 <p><a name="an_12:7">12:7</a> Ma interroga un po’ gli animali, e te lo insegneranno; gli uccelli del cielo, e te lo mostreranno;</p> 
 <p><a name="an_12:8">12:8</a> o parla alla terra ed essa te lo insegnerà, e i pesci del mare te lo racconteranno.</p> 
 <p><a name="an_12:9">12:9</a> Chi non sa, fra tutte queste creature, che la mano dell’Eterno ha fatto ogni cosa,</p> 
 <p><a name="an_12:10">12:10</a> ch’egli tiene in mano l’anima di tutto quel che vive, e lo spirito di ogni essere umano?</p> 
 <p><a name="an_12:11">12:11</a> L’orecchio non discerne esso le parole, come il palato assaggia le vivande?</p> 
 <p><a name="an_12:12">12:12</a> Nei vecchi si trova la sapienza e lunghezza di giorni da intelligenza.</p> 
 <p><a name="an_12:13">12:13</a> Ma in Dio stanno la saviezza e la potenza, a lui appartengono il consiglio e l’intelligenza.</p> 
 <p><a name="an_12:14">12:14</a> Ecco, egli abbatte, e niuno può ricostruire; Chiude un uomo in prigione, e non v’è chi gli apra.</p> 
 <p><a name="an_12:15">12:15</a> Ecco, egli trattiene le acque, e tutto inaridisce; le lascia andare, ed esse sconvolgono la terra.</p> 
 <p><a name="an_12:16">12:16</a> Egli possiede la forza e l’abilità; da lui dipendono chi erra e chi fa errare.</p> 
 <p><a name="an_12:17">12:17</a> Egli manda scalzi i consiglieri, colpisce di demenza i giudici.</p> 
 <p><a name="an_12:18">12:18</a> Scioglie i legami dell’autorità dei re e cinge i loro fianchi di catene.</p> 
 <p><a name="an_12:19">12:19</a> Manda scalzi i sacerdoti, e rovescia i potenti.</p> 
 <p><a name="an_12:20">12:20</a> Priva della parola i più eloquenti, e toglie il discernimento ai vecchi.</p> 
 <p><a name="an_12:21">12:21</a> Sparge lo sprezzo sui nobili, e rallenta la cintura ai forti.</p> 
 <p><a name="an_12:22">12:22</a> Rivela le cose recondite, facendole uscir dalle tenebre, e trae alla luce ciò ch’è avvolto in ombra di morte.</p> 
 <p><a name="an_12:23">12:23</a> Aggrandisce i popoli e li annienta, amplia le nazioni e le riconduce nei loro confini;</p> 
 <p><a name="an_12:24">12:24</a> Toglie il senno ai capi della terra, e li fa errare in solitudini senza sentiero.</p> 
 <p><a name="an_12:25">12:25</a> Van brancolando nelle tenebre, senza alcuna luce, e li fa barcollare come ubriachi.</p> 
 <p><a name="an_13:1">13:1</a> Ecco, l’occhio mio tutto questo l’ha veduto; l’orecchio mio l’ha udito e l’ha inteso.</p> 
 <p><a name="an_13:2">13:2</a> Quel che sapete voi lo so pur io, non vi sono punto inferiore.</p> 
 <p><a name="an_13:3">13:3</a> Ma io vorrei parlare con l’Onnipotente, avrei caro di ragionar con Dio;</p> 
 <p><a name="an_13:4">13:4</a> giacché voi siete de’ fabbri di menzogne, siete tutti quanti de’ medici da nulla.</p> 
 <p><a name="an_13:5">13:5</a> Oh se serbaste il silenzio! esso vi conterebbe come sapienza.</p> 
 <p><a name="an_13:6">13:6</a> Ascoltate, vi prego, quel che ho da rimproverarvi; state attenti alle ragioni delle mie labbra!</p> 
 <p><a name="an_13:7">13:7</a> Volete dunque difendere Iddio parlando iniquamente? sostener la sua causa con parole di frode?</p> 
 <p><a name="an_13:8">13:8</a> Volete aver riguardo alla sua persona? e costituirvi gli avvocati di Dio?</p> 
 <p><a name="an_13:9">13:9</a> Sarà egli un bene per voi quando vi scruterà a fondo? credete ingannarlo come s’inganna un uomo?</p> 
 <p><a name="an_13:10">13:10</a> Certo egli vi riprenderà severamente se nel vostro segreto avete dei riguardi personali.</p> 
 <p><a name="an_13:11">13:11</a> La maestà sua non vi farà sgomenti? Il suo terrore non piomberà su di voi?</p> 
 <p><a name="an_13:12">13:12</a> I vostri detti memorandi son massime di cenere; i vostri baluardi son baluardi d’argilla.</p> 
 <p><a name="an_13:13">13:13</a> Tacete! lasciatemi stare! voglio parlare io, e m’avvenga quello che può!</p> 
 <p><a name="an_13:14">13:14</a> Perché prenderei la mia carne coi denti? Metterò piuttosto la mia vita nelle mie mani.</p> 
 <p><a name="an_13:15">13:15</a> Ecco, egli m’ucciderà; non spero più nulla; ma io difenderò in faccia a lui la mia condotta!</p> 
 <p><a name="an_13:16">13:16</a> Anche questo servirà alla mia salvezza; poiché un empio non ardirebbe presentarsi a lui.</p> 
 <p><a name="an_13:17">13:17</a> Ascoltate attentamente il mio discorso, porgete orecchio a quanto sto per dichiararvi.</p> 
 <p><a name="an_13:18">13:18</a> Ecco, io ho disposto ogni cosa per la causa; so che sarò riconosciuto giusto.</p> 
 <p><a name="an_13:19">13:19</a> V’è qualcuno che voglia farmi opposizione? Se v’è io mi taccio e vo’ morire.</p> 
 <p><a name="an_13:20">13:20</a> Ma, o Dio, concedimi solo due cose, e non mi nasconderò dal tuo cospetto:</p> 
 <p><a name="an_13:21">13:21</a> ritirami d’addosso la tua mano, e fa’ che i tuoi terrori non mi spaventin più.</p> 
 <p><a name="an_13:22">13:22</a> Poi interpellami, ed io risponderò; o parlerò io, e tu replicherai.</p> 
 <p><a name="an_13:23">13:23</a> Quante sono le mie iniquità, quanti i miei peccati? Fammi conoscere la mia trasgressione, il mio peccato!</p> 
 <p><a name="an_13:24">13:24</a> Perché nascondi il tuo volto, e mi tieni in conto di nemico?</p> 
 <p><a name="an_13:25">13:25</a> Vuoi tu atterrire una foglia portata via dal vento? Vuoi tu perseguitare una pagliuzza inaridita?</p> 
 <p><a name="an_13:26">13:26</a> tu che mi condanni a pene così amare, e mi fai espiare i falli della mia giovinezza,</p> 
 <p><a name="an_13:27">13:27</a> tu che metti i miei piedi nei ceppi, che spii tutti i miei movimenti, e tracci una linea intorno alla pianta de’ miei piedi?</p> 
 <p><a name="an_13:28">13:28</a> Intanto questo mio corpo si disfa come legno tarlato, come un abito roso dalle tignuole.</p> 
 <p><a name="an_14:1">14:1</a> L’uomo, nato di donna, vive pochi giorni, e sazio d’affanni.</p> 
 <p><a name="an_14:2">14:2</a> Spunta come un fiore, poi è reciso; fugge come un’ombra, e non dura.</p> 
 <p><a name="an_14:3">14:3</a> E sopra un essere così, tu tieni gli occhi aperti! e mi fai comparir teco in giudizio!</p> 
 <p><a name="an_14:4">14:4</a> Chi può trarre una cosa pura da una impura? Nessuno.</p> 
 <p><a name="an_14:5">14:5</a> Giacché i suoi giorni son fissati, e il numero de’ suoi mesi dipende da te, e tu gli hai posto un termine ch’egli non può varcare,</p> 
 <p><a name="an_14:6">14:6</a> storna da lui lo sguardo, sì ch’egli abbia un po’ di requie, e possa godere come un operaio la fine della sua giornata.</p> 
 <p><a name="an_14:7">14:7</a> Per l’albero, almeno c’è speranza; se è tagliato, rigermoglia e continua a metter rampolli.</p> 
 <p><a name="an_14:8">14:8</a> Quando la sua radice è invecchiata sotto terra, e il suo tronco muore nel suolo,</p> 
 <p><a name="an_14:9">14:9</a> a sentir l’acqua, rinverdisce e mette rami come una pianta nuova.</p> 
 <p><a name="an_14:10">14:10</a> Ma l’uomo muore e perde ogni forza; il mortale spira e… dov’è egli?</p> 
 <p><a name="an_14:11">14:11</a> Le acque del lago se ne vanno, il fiume vien meno e si prosciuga;</p> 
 <p><a name="an_14:12">14:12</a> così l’uomo giace, e non risorge più; finché non vi sian più cieli, ei non si risveglierà né sarà più destato dal suo sonno.</p> 
 <p><a name="an_14:13">14:13</a> Oh, volessi tu nascondermi nel soggiorno de’ morti, tenermi occulto finché l’ira tua sia passata, fissarmi un termine, e poi ricordarti di me!…</p> 
 <p><a name="an_14:14">14:14</a> Se l’uomo, dopo morto, potesse ritornare in vita, aspetterei tutti i giorni della mia fazione, finché giungesse l’ora del mio cambio;</p> 
 <p><a name="an_14:15">14:15</a> tu mi chiameresti e io risponderei, tu brameresti rivedere l’opera delle tue mani.</p> 
 <p><a name="an_14:16">14:16</a> Ma ora tu conti i miei passi, tu osservi i miei peccati;</p> 
 <p><a name="an_14:17">14:17</a> le mie trasgressioni sono sigillate in un sacco, e alle mie iniquità, altre ne aggiungi.</p> 
 <p><a name="an_14:18">14:18</a> La montagna frana e scompare, la rupe e divelta dal suo luogo,</p> 
 <p><a name="an_14:19">14:19</a> le acque rodono la pietra, le loro inondazioni trascinan via la terra: così tu distruggi la speranza dell’uomo.</p> 
 <p><a name="an_14:20">14:20</a> Tu lo sopraffai una volta per sempre, ed egli se ne va; gli muti il sembiante, e lo mandi via.</p> 
 <p><a name="an_14:21">14:21</a> Se i suoi figliuoli salgono in onore, egli lo ignora; se vengono in dispregio, ei non lo vede;</p> 
 <p><a name="an_14:22">14:22</a> questo solo sente: che il suo corpo soffre, che l’anima sua è in lutto".</p> 
 <p><a name="an_15:1">15:1</a> Allora Elifaz di Teman rispose e disse:</p> 
 <p><a name="an_15:2">15:2</a> "Il savio risponde egli con vana scienza? si gonfia egli il petto di vento?</p> 
 <p><a name="an_15:3">15:3</a> Si difende egli con ciarle inutili e con parole che non giovan nulla?</p> 
 <p><a name="an_15:4">15:4</a> Tu, poi, distruggi il timor di Dio, menomi il rispetto religioso che gli è dovuto.</p> 
 <p><a name="an_15:5">15:5</a> La tua iniquità ti detta le parole, e adoperi il linguaggio degli astuti.</p> 
 <p><a name="an_15:6">15:6</a> Non io, la tua bocca stessa ti condanna; le tue labbra stesse depongono contro a te.</p> 
 <p><a name="an_15:7">15:7</a> Sei tu il primo uomo che nacque? Fosti tu formato prima de’ monti?</p> 
 <p><a name="an_15:8">15:8</a> Hai tu sentito quel che s’è detto nel Consiglio di Dio? Hai tu fatto incetta della sapienza per te solo?</p> 
 <p><a name="an_15:9">15:9</a> Che sai tu che noi non sappiamo? Che conoscenza hai tu che non sia pur nostra?</p> 
 <p><a name="an_15:10">15:10</a> Ci son fra noi degli uomini canuti ed anche de’ vecchi più attempati di tuo padre.</p> 
 <p><a name="an_15:11">15:11</a> Fai tu sì poco caso delle consolazioni di Dio e delle dolci parole che t’abbiam rivolte?</p> 
 <p><a name="an_15:12">15:12</a> Dove ti trascina il cuore, e che voglion dire codeste torve occhiate?</p> 
 <p><a name="an_15:13">15:13</a> Come! tu volgi la tua collera contro Dio, e ti lasci uscir di bocca tali parole?</p> 
 <p><a name="an_15:14">15:14</a> Che è mai l’uomo per esser puro, il nato di donna per esser giusto?</p> 
 <p><a name="an_15:15">15:15</a> Ecco, Iddio non si fida nemmeno de’ suoi santi, i cieli non son puri agli occhi suoi;</p> 
 <p><a name="an_15:16">15:16</a> quanto meno quest’essere abominevole e corrotto, l’uomo, che tracanna l’iniquità come l’acqua!</p> 
 <p><a name="an_15:17">15:17</a> Io voglio ammaestrarti; porgimi ascolto, e ti racconterò quello che ho visto,</p> 
 <p><a name="an_15:18">15:18</a> quello che i Savi hanno riferito senza nulla celare di quel che sapean dai padri,</p> 
 <p><a name="an_15:19">15:19</a> ai quali soli è stato dato il paese; e in mezzo ai quali non è passato lo straniero.</p> 
 <p><a name="an_15:20">15:20</a> L’empio è tormentato tutti i suoi giorni, e pochi son gli anni riservati al prepotente.</p> 
 <p><a name="an_15:21">15:21</a> Sempre ha negli orecchi rumori spaventosi, e in piena pace gli piomba addosso il distruttore.</p> 
 <p><a name="an_15:22">15:22</a> Non ha speranza d’uscir dalle tenebre, e si sente destinato alla spada.</p> 
 <p><a name="an_15:23">15:23</a> Va errando in cerca di pane; dove trovarne? ei sa che a lui dappresso è pronto il giorno tenebroso.</p> 
 <p><a name="an_15:24">15:24</a> La distretta e l’angoscia lo riempion di paura, l’assalgono a guisa di re pronto alla pugna,</p> 
 <p><a name="an_15:25">15:25</a> perché ha steso la mano contro Dio, ha sfidato l’Onnipotente,</p> 
 <p><a name="an_15:26">15:26</a> gli s’è slanciato audacemente contro, sotto il folto de’ suoi scudi convessi.</p> 
 <p><a name="an_15:27">15:27</a> Avea la faccia coperta di grasso, i fianchi carichi di pinguedine;</p> 
 <p><a name="an_15:28">15:28</a> s’era stabilito in città distrutte, in case disabitate, destinate a diventar mucchi di sassi.</p> 
 <p><a name="an_15:29">15:29</a> Ei non s’arricchirà, la sua fortuna non sarà stabile; né le sue possessioni si stenderanno sulla terra.</p> 
 <p><a name="an_15:30">15:30</a> Non potrà liberarsi dalle tenebre, il vento infocato farà seccare i suoi rampolli, e sarà portato via dal soffio della bocca di Dio.</p> 
 <p><a name="an_15:31">15:31</a> Non confidi nella vanità; è un’illusione; poiché avrà la vanità per ricompensa.</p> 
 <p><a name="an_15:32">15:32</a> La sua fine verrà prima del tempo, e i suoi rami non rinverdiranno più.</p> 
 <p><a name="an_15:33">15:33</a> Sarà come vigna da cui si strappi l’uva ancor acerba, come l’ulivo da cui si scuota il fiore;</p> 
 <p><a name="an_15:34">15:34</a> poiché sterile è la famiglia del profano, e il fuoco divora le tende ov’entrano presenti.</p> 
 <p><a name="an_15:35">15:35</a> L’empio concepisce malizia, e partorisce rovina; ei si prepara in seno il disinganno".</p> 
 <p><a name="an_16:1">16:1</a> Allora Giobbe rispose e disse:</p> 
 <p><a name="an_16:2">16:2</a> "Di cose come codeste, ne ho udite tante! Siete tutti dei consolatori molesti!</p> 
 <p><a name="an_16:3">16:3</a> Non ci sarà egli una fine alle parole vane? Che cosa ti provoca a rispondere?</p> 
 <p><a name="an_16:4">16:4</a> Anch’io potrei parlare come voi, se voi foste al posto mio; potrei mettere assieme delle parole contro a voi e su di voi scrollare il capo;</p> 
 <p><a name="an_16:5">16:5</a> potrei farvi coraggio con la bocca; e il conforto delle mie labbra vi calmerebbe.</p> 
 <p><a name="an_16:6">16:6</a> Se parlo, il mio dolore non ne sarà lenito; e se cesso di parlare, che sollievo ne avrò?</p> 
 <p><a name="an_16:7">16:7</a> Ora, purtroppo, Dio m’ha ridotto senza forze, ha desolato tutta la mia casa;</p> 
 <p><a name="an_16:8">16:8</a> m’ha coperto di grinze e questo testimonia contro a me, la mia magrezza si leva ad accusarmi in faccia.</p> 
 <p><a name="an_16:9">16:9</a> La sua ira mi lacera, mi perseguita, digrigna i denti contro di me. Il mio nemico aguzza gli occhi su di me.</p> 
 <p><a name="an_16:10">16:10</a> Apron larga contro a me la bocca, mi percuoton per obbrobrio le guance, si metton tutt’insieme a darmi addosso.</p> 
 <p><a name="an_16:11">16:11</a> Iddio mi dà in balìa degli empi, mi getta in mano dei malvagi.</p> 
 <p><a name="an_16:12">16:12</a> Vivevo in pace, ed egli m’ha scosso con violenza, m’ha preso per la nuca, m’ha frantumato, m’ha posto per suo bersaglio.</p> 
 <p><a name="an_16:13">16:13</a> I suoi arcieri mi circondano, egli mi trafigge i reni senza pietà, sparge a terra il mio fiele.</p> 
 <p><a name="an_16:14">16:14</a> Apre sopra di me breccia su breccia, mi corre addosso come un guerriero.</p> 
 <p><a name="an_16:15">16:15</a> Mi son cucito un cilicio sulla pelle, ho prostrato la mia fronte nella polvere.</p> 
 <p><a name="an_16:16">16:16</a> Il mio viso è rosso di pianto, e sulle mie palpebre si stende l’ombra di morte.</p> 
 <p><a name="an_16:17">16:17</a> Eppure, le mie mani non commisero mai violenza, e la mia preghiera fu sempre pura.</p> 
 <p><a name="an_16:18">16:18</a> O terra, non coprire il mio sangue, e non vi sia luogo ove si fermi il mio grido!</p> 
 <p><a name="an_16:19">16:19</a> Già fin d’ora, ecco, il mio Testimonio è in cielo, il mio Garante è nei luoghi altissimi.</p> 
 <p><a name="an_16:20">16:20</a> Gli amici mi deridono, ma a Dio si volgon piangenti gli occhi miei;</p> 
 <p><a name="an_16:21">16:21</a> sostenga egli le ragioni dell’uomo presso Dio, le ragioni del figliuol d’uomo contro i suoi compagni!</p> 
 <p><a name="an_16:22">16:22</a> Poiché, pochi anni ancora, e me ne andrò per una via senza ritorno.</p> 
 <p><a name="an_17:1">17:1</a> Il mio soffio vitale si spenge, i miei giorni si estinguono, il sepolcro m’aspetta!</p> 
 <p><a name="an_17:2">17:2</a> Sono attorniato di schernitori e non posso chiuder occhio per via delle lor parole amare.</p> 
 <p><a name="an_17:3">17:3</a> O Dio, da’ un pegno, sii tu il mio mallevadore presso di te; se no, chi metterà la sua nella mia mano?</p> 
 <p><a name="an_17:4">17:4</a> Poiché tu hai chiuso il cuor di costoro alla ragione, e però non li farai trionfare.</p> 
 <p><a name="an_17:5">17:5</a> Chi denunzia un amico sì che diventi preda altrui, vedrà venir meno gli occhi de’ suoi figli.</p> 
 <p><a name="an_17:6">17:6</a> Egli m’ha reso la favola dei popoli, e son divenuto un essere a cui si sputa in faccia.</p> 
 <p><a name="an_17:7">17:7</a> L’occhio mio si oscura pel dolore, tutte le mie membra non son più che un’ombra.</p> 
 <p><a name="an_17:8">17:8</a> Gli uomini retti ne son colpiti di stupore, e l’innocente insorge contro l’empio;</p> 
 <p><a name="an_17:9">17:9</a> ma il giusto si attiene saldo alla sua via, e chi ha le mani pure viepiù si fortifica.</p> 
 <p><a name="an_17:10">17:10</a> Quanto a voi tutti, tornate pure, fatevi avanti, ma fra voi non troverò alcun savio.</p> 
 <p><a name="an_17:11">17:11</a> I miei giorni passano, i miei disegni, i disegni cari al mio cuore, sono distrutti,</p> 
 <p><a name="an_17:12">17:12</a> e costoro pretendon che la notte sia giorno, che la luce sia vicina, quando tutto è buio!</p> 
 <p><a name="an_17:13">17:13</a> Se aspetto come casa mia il soggiorno de’ morti, se già mi son fatto il letto nelle tenebre,</p> 
 <p><a name="an_17:14">17:14</a> se ormai dico al sepolcro "tu sei mio padre" e ai vermi: "siete mia madre e mia sorella",</p> 
 <p><a name="an_17:15">17:15</a> dov’è dunque la mia speranza? questa speranza mia chi la può scorgere?</p> 
 <p><a name="an_17:16">17:16</a> Essa scenderà alle porte del soggiorno de’ morti, quando nella polvere troverem riposo assieme".</p> 
 <p><a name="an_18:1">18:1</a> Allora Bildad di Suach rispose e disse:</p> 
 <p><a name="an_18:2">18:2</a> "Quando porrete fine alle parole? Fate senno, e poi parleremo.</p> 
 <p><a name="an_18:3">18:3</a> Perché siamo considerati come bruti e perché siamo agli occhi vostri degli esseri impuri?</p> 
 <p><a name="an_18:4">18:4</a> O tu, che nel tuo cruccio laceri te stesso, dovrà la terra, per cagion tua, essere abbandonata e la roccia esser rimossa dal suo luogo?</p> 
 <p><a name="an_18:5">18:5</a> Sì, la luce dell’empio si spegne, e la fiamma del suo fuoco non brilla.</p> 
 <p><a name="an_18:6">18:6</a> La luce si oscura nella sua tenda, e la lampada che gli sta sopra si spegne.</p> 
 <p><a name="an_18:7">18:7</a> I passi che facea nella sua forza si raccorciano, e i suoi propri disegni lo menano a ruina.</p> 
 <p><a name="an_18:8">18:8</a> Poiché i suoi piedi lo traggon nel tranello, e va camminando sulle reti.</p> 
 <p><a name="an_18:9">18:9</a> Il laccio l’afferra pel tallone, e la trappola lo ghermisce.</p> 
 <p><a name="an_18:10">18:10</a> Sta nascosta in terra per lui un’insidia, e sul sentiero lo aspetta un agguato.</p> 
 <p><a name="an_18:11">18:11</a> Paure lo atterriscono d’ogn’intorno, lo inseguono, gli stanno alle calcagna.</p> 
 <p><a name="an_18:12">18:12</a> La sua forza vien meno dalla fame, la calamità gli sta pronta al fianco.</p> 
 <p><a name="an_18:13">18:13</a> Gli divora a pezzo a pezzo la pelle, gli divora le membra il primogenito della morte.</p> 
 <p><a name="an_18:14">18:14</a> Egli è strappato dalla sua tenda che credea sicura, e fatto scendere verso il re degli spaventi.</p> 
 <p><a name="an_18:15">18:15</a> Nella sua tenda dimora chi non è de’ suoi, e la sua casa è cosparsa di zolfo.</p> 
 <p><a name="an_18:16">18:16</a> In basso s’inaridiscono le sue radici, in alto son tagliati i suoi rami.</p> 
 <p><a name="an_18:17">18:17</a> La sua memoria scompare dal paese, più non s’ode il suo nome per le campagne.</p> 
 <p><a name="an_18:18">18:18</a> E’ cacciato dalla luce nelle tenebre, ed è bandito dal mondo.</p> 
 <p><a name="an_18:19">18:19</a> Non lascia tra il suo popolo né figli, né nipoti, nessun superstite dov’egli soggiornava.</p> 
 <p><a name="an_18:20">18:20</a> Quei d’occidente son stupiti della sua sorte, e quei d’oriente ne son presi d’orrore.</p> 
 <p><a name="an_18:21">18:21</a> Certo son tali le dimore dei perversi e tale è il luogo di chi non conosce Iddio".</p> 
 <p><a name="an_19:1">19:1</a> Allora Giobbe rispose e disse:</p> 
 <p><a name="an_19:2">19:2</a> "Fino a quando affliggerete l’anima mia e mi tormenterete coi vostri discorsi?</p> 
 <p><a name="an_19:3">19:3</a> Son già dieci volte che m’insultate, e non vi vergognate di malmenarmi.</p> 
 <p><a name="an_19:4">19:4</a> Dato pure ch’io abbia errato, il mio errore concerne me solo.</p> 
 <p><a name="an_19:5">19:5</a> Ma se proprio volete insuperbire contro di me e rimproverarmi la vergogna in cui mi trovo,</p> 
 <p><a name="an_19:6">19:6</a> allora sappiatelo: chi m’ha fatto torto e m’ha avvolto nelle sue reti è Dio.</p> 
 <p><a name="an_19:7">19:7</a> Ecco, io grido: "Violenza!" e nessuno risponde; imploro aiuto, ma non c’è giustizia!</p> 
 <p><a name="an_19:8">19:8</a> Dio m’ha sbarrato la via e non posso passare, ha coperto di tenebre il mio cammino.</p> 
 <p><a name="an_19:9">19:9</a> M’ha spogliato della mia gloria, m’ha tolto dal capo la corona.</p> 
 <p><a name="an_19:10">19:10</a> M’ha demolito a brano a brano, e io me ne vo! ha sradicata come un albero la mia speranza.</p> 
 <p><a name="an_19:11">19:11</a> Ha acceso l’ira sua contro di me, e m’ha considerato come suo nemico.</p> 
 <p><a name="an_19:12">19:12</a> Le sue schiere son venute tutte insieme, si sono spianata la via fino a me, han posto il campo intorno alla mia tenda.</p> 
 <p><a name="an_19:13">19:13</a> Egli ha allontanato da me i miei fratelli, i miei conoscenti si son del tutto alienati da me.</p> 
 <p><a name="an_19:14">19:14</a> M’hanno abbandonato i miei parenti, gl’intimi miei m’hanno dimenticato.</p> 
 <p><a name="an_19:15">19:15</a> I miei domestici e le mie serve mi trattan da straniero; agli occhi loro io sono un estraneo.</p> 
 <p><a name="an_19:16">19:16</a> Chiamo il mio servo, e non risponde, devo supplicarlo con la mia bocca.</p> 
 <p><a name="an_19:17">19:17</a> Il mio fiato ripugna alla mia moglie, faccio pietà a chi nacque dal seno di mia madre.</p> 
 <p><a name="an_19:18">19:18</a> Perfino i bimbi mi sprezzano; se cerco d’alzarmi mi scherniscono.</p> 
 <p><a name="an_19:19">19:19</a> Tutti gli amici più stretti m’hanno in orrore, e quelli che amavo mi si son vòlti contro.</p> 
 <p><a name="an_19:20">19:20</a> Le mie ossa stanno attaccate alla mia pelle, alla mia carne, non m’è rimasto che la pelle de’ denti.</p> 
 <p><a name="an_19:21">19:21</a> Pietà, pietà di me, voi, miei amici! ché la man di Dio m’ha colpito.</p> 
 <p><a name="an_19:22">19:22</a> Perché perseguitarmi come fa Dio? Perché non siete mai sazi della mia carne?</p> 
 <p><a name="an_19:23">19:23</a> Oh se le mie parole fossero scritte! se fossero consegnate in un libro!</p> 
 <p><a name="an_19:24">19:24</a> se con lo scalpello di ferro e col piombo fossero incise nella roccia per sempre!…</p> 
 <p><a name="an_19:25">19:25</a> Ma io so che il mio Vindice vive, e che alla fine si leverà sulla polvere.</p> 
 <p><a name="an_19:26">19:26</a> E quando, dopo la mia pelle, sarà distrutto questo corpo, senza la mia carne, vedrò Iddio.</p> 
 <p><a name="an_19:27">19:27</a> Io lo vedrò a me favorevole; lo contempleranno gli occhi miei, non quelli d’un altro… il cuore, dalla brama, mi si strugge in seno!</p> 
 <p><a name="an_19:28">19:28</a> Se voi dite: Come lo perseguiteremo, come troveremo in lui la causa prima dei suoi mali?</p> 
 <p><a name="an_19:29">19:29</a> Temete per voi stessi la spada, ché furiosi sono i castighi della spada affinché sappiate che v’è una giustizia".</p> 
 <p><a name="an_20:1">20:1</a> Allora Tsofar di Naama rispose e disse:</p> 
 <p><a name="an_20:2">20:2</a> "Quel che tu dici mi spinge a risponderti e ne suscita in me il fervido impulso.</p> 
 <p><a name="an_20:3">20:3</a> Ho udito rimproveri che mi fanno oltraggio; ma lo spirito mio mi darà una risposta assennata.</p> 
 <p><a name="an_20:4">20:4</a> Non lo sai tu che in ogni tempo, da che l’uomo è stato posto sulla terra,</p> 
 <p><a name="an_20:5">20:5</a> il trionfo de’ malvagi è breve, e la gioia degli empi non dura che un istante?</p> 
 <p><a name="an_20:6">20:6</a> Quando la sua altezza giungesse fino al cielo ed il suo capo toccasse le nubi,</p> 
 <p><a name="an_20:7">20:7</a> l’empio perirà per sempre come lo sterco suo; quelli che lo vedevano diranno: "Dov’è?"</p> 
 <p><a name="an_20:8">20:8</a> Se ne volerà via come un sogno, e non si troverà più; dileguerà come una visione notturna.</p> 
 <p><a name="an_20:9">20:9</a> L’occhio che lo guardava, cesserà di vederlo, e la sua dimora più non lo scorgerà.</p> 
 <p><a name="an_20:10">20:10</a> I suoi figli si raccomanderanno ai poveri, e le sue mani restituiranno la sua ricchezza.</p> 
 <p><a name="an_20:11">20:11</a> Il vigor giovanile che gli riempiva l’ossa giacerà nella polvere con lui.</p> 
 <p><a name="an_20:12">20:12</a> Il male è dolce alla sua bocca, se lo nasconde sotto la lingua,</p> 
 <p><a name="an_20:13">20:13</a> lo risparmia, non lo lascia andar giù, lo trattiene sotto al suo palato:</p> 
 <p><a name="an_20:14">20:14</a> ma il cibo gli si trasforma nelle viscere, e gli diventa in corpo veleno d’aspide.</p> 
 <p><a name="an_20:15">20:15</a> Ha trangugiato ricchezze e le vomiterà; Iddio stesso gliele ricaccerà dal ventre.</p> 
 <p><a name="an_20:16">20:16</a> Ha succhiato veleno d’aspide, la lingua della vipera l’ucciderà.</p> 
 <p><a name="an_20:17">20:17</a> Non godrà più la vista d’acque perenni, né di rivi fluenti di miele e di latte.</p> 
 <p><a name="an_20:18">20:18</a> Renderà il frutto delle sue fatiche, senza poterlo ingoiare. Pari alla sua ricchezza sarà la restituzione che ne dovrà fare, e così non godrà dei suoi beni.</p> 
 <p><a name="an_20:19">20:19</a> Perché ha oppresso e abbandonato il povero, s’è impadronito di case che non avea costruite;</p> 
 <p><a name="an_20:20">20:20</a> perché la sua ingordigia non conobbe requie, egli non salverà nulla di ciò che ha tanto bramato.</p> 
 <p><a name="an_20:21">20:21</a> La sua voracità non risparmiava nulla, perciò il suo benessere non durerà.</p> 
 <p><a name="an_20:22">20:22</a> Nel colmo dell’abbondanza, si troverà in penuria; la mano di chiunque ebbe a soffrir tormenti si leverà contro lui.</p> 
 <p><a name="an_20:23">20:23</a> Quando starà per riempirsi il ventre, ecco Iddio manderà contro a lui l’ardor della sua ira; gliela farà piovere addosso per servirgli di cibo.</p> 
 <p><a name="an_20:24">20:24</a> Se scampa alle armi di ferro, lo trafigge l’arco di rame.</p> 
 <p><a name="an_20:25">20:25</a> Si strappa il dardo, esso gli esce dal corpo, la punta sfolgorante gli vien fuori dal fiele, lo assalgono i terrori della morte.</p> 
 <p><a name="an_20:26">20:26</a> Buio profondo è riservato a’ suoi tesori; lo consumerà un fuoco non attizzato dall’uomo, che divorerà quel che resta nella sua tenda.</p> 
 <p><a name="an_20:27">20:27</a> Il cielo rivelerà la sua iniquità, e la terra insorgerà contro di lui.</p> 
 <p><a name="an_20:28">20:28</a> Le rendite della sua casa se n’andranno, portate via nel giorno dell’ira di Dio.</p> 
 <p><a name="an_20:29">20:29</a> Tale la parte che Dio riserba all’empio, tale il retaggio che Dio gli destina".</p> 
 <p><a name="an_21:1">21:1</a> Allora Giobbe rispose e disse:</p> 
 <p><a name="an_21:2">21:2</a> "Porgete bene ascolto alle mie parole, e sia questa la consolazione che mi date.</p> 
 <p><a name="an_21:3">21:3</a> Sopportatemi, lasciate ch’io parli, e quando avrò parlato tu mi potrai deridere.</p> 
 <p><a name="an_21:4">21:4</a> Mi lagno io forse d’un uomo? E come farei a non perder la pazienza?</p> 
 <p><a name="an_21:5">21:5</a> Guardatemi, stupite, e mettetevi la mano sulla bocca.</p> 
 <p><a name="an_21:6">21:6</a> Quando ci penso, ne sono smarrito, e la mia carne e presa da raccapriccio.</p> 
 <p><a name="an_21:7">21:7</a> Perché mai vivono gli empi? Perché arrivano alla vecchiaia ed anche crescon di forze?</p> 
 <p><a name="an_21:8">21:8</a> La loro progenie prospera, sotto ai loro sguardi, intorno ad essi, e i lor rampolli fioriscon sotto gli occhi loro.</p> 
 <p><a name="an_21:9">21:9</a> La loro casa è in pace, al sicuro da spaventi, e la verga di Dio non li colpisce.</p> 
 <p><a name="an_21:10">21:10</a> Il loro toro monta e non falla, la loro vacca figlia senz’abortire.</p> 
 <p><a name="an_21:11">21:11</a> Mandan fuori come un gregge i loro piccini, e i loro figliuoli saltano e ballano.</p> 
 <p><a name="an_21:12">21:12</a> Cantano a suon di timpano e di cetra, e si rallegrano al suon della zampogna.</p> 
 <p><a name="an_21:13">21:13</a> Passano felici i loro giorni, poi scendono in un attimo nel soggiorno dei morti.</p> 
 <p><a name="an_21:14">21:14</a> Eppure, diceano a Dio: "Ritirati da noi! Noi non ci curiamo di conoscer le tue vie!</p> 
 <p><a name="an_21:15">21:15</a> Che è l’Onnipotente perché lo serviamo? che guadagneremo a pregarlo?"</p> 
 <p><a name="an_21:16">21:16</a> Ecco, non hanno essi in mano la loro felicita? (lungi da me il consiglio degli empi!)</p> 
 <p><a name="an_21:17">21:17</a> Quando avvien mai che la lucerna degli empi si spenga, che piombi loro addosso la ruina, e che Dio, nella sua ira, li retribuisca di pene?</p> 
 <p><a name="an_21:18">21:18</a> Quando son essi mai come paglia al vento, come pula portata via dall’uragano?</p> 
 <p><a name="an_21:19">21:19</a> "Iddio", mi dite, "serba castigo pei figli dell’empio". Ma punisca lui stesso! che lo senta lui,</p> 
 <p><a name="an_21:20">21:20</a> che vegga con gli occhi propri la sua ruina, e beva egli stesso l’ira dell’Onnipotente!</p> 
 <p><a name="an_21:21">21:21</a> E che importa all’empio della sua famiglia dopo di lui, quando il numero dei suoi mesi e ormai compiuto?</p> 
 <p><a name="an_21:22">21:22</a> S’insegnerà forse a Dio la scienza? a lui che giudica quelli di lassù?</p> 
 <p><a name="an_21:23">21:23</a> L’uno muore in mezzo al suo benessere, quand’è pienamente tranquillo e felice,</p> 
 <p><a name="an_21:24">21:24</a> ha i secchi pieni di latte, e fresco il midollo dell’ossa.</p> 
 <p><a name="an_21:25">21:25</a> L’altro muore con l’amarezza nell’anima, senz’aver mai gustato il bene.</p> 
 <p><a name="an_21:26">21:26</a> Ambedue giacciono ugualmente nella polvere, e i vermi li ricoprono.</p> 
 <p><a name="an_21:27">21:27</a> Ah! li conosco i vostri pensieri, e i piani che formate per abbattermi!</p> 
 <p><a name="an_21:28">21:28</a> Voi dite: "E dov’è la casa del prepotente? dov’è la tenda che albergava gli empi?"</p> 
 <p><a name="an_21:29">21:29</a> Non avete dunque interrogato quelli che hanno viaggiato? Voi non vorrete negare quello che attestano;</p> 
 <p><a name="an_21:30">21:30</a> che, cioè, il malvagio è risparmiato nel dì della ruina, che nel giorno dell’ira egli sfugge.</p> 
 <p><a name="an_21:31">21:31</a> Chi gli rimprovera in faccia la sua condotta? Chi gli rende quel che ha fatto?</p> 
 <p><a name="an_21:32">21:32</a> Egli è portato alla sepoltura con onore, e veglia egli stesso sulla sua tomba.</p> 
 <p><a name="an_21:33">21:33</a> Lievi sono a lui le zolle della valle; dopo, tutta la gente segue le sue orme; e, anche prima, una folla immensa fu come lui.</p> 
 <p><a name="an_21:34">21:34</a> Perché dunque m’offrite consolazioni vane? Delle vostre risposte altro non resta che falsità".</p> 
 <p><a name="an_22:1">22:1</a> Allora Elifaz di Teman rispose e disse:</p> 
 <p><a name="an_22:2">22:2</a> "Può l’uomo recar qualche vantaggio a Dio? No; il savio non reca vantaggio che a sé stesso.</p> 
 <p><a name="an_22:3">22:3</a> Se sei giusto, ne vien forse qualche diletto all’Onnipotente? Se sei integro nella tua condotta, ne ritrae egli un guadagno?</p> 
 <p><a name="an_22:4">22:4</a> E’ forse per la paura che ha di te ch’egli ti castiga o vien teco in giudizio?</p> 
 <p><a name="an_22:5">22:5</a> La tua malvagità non è essa grande e le tue iniquità non sono esse infinite?</p> 
 <p><a name="an_22:6">22:6</a> Tu, per un nulla, prendevi pegno da’ tuoi fratelli, spogliavi delle lor vesti i mezzo ignudi.</p> 
 <p><a name="an_22:7">22:7</a> Allo stanco non davi a bere dell’acqua, all’affamato rifiutavi del pane.</p> 
 <p><a name="an_22:8">22:8</a> La terra apparteneva al più forte, e l’uomo influente vi piantava la sua dimora.</p> 
 <p><a name="an_22:9">22:9</a> Rimandavi a vuoto le vedove, e le braccia degli orfani eran spezzate.</p> 
 <p><a name="an_22:10">22:10</a> Ecco perché sei circondato di lacci, e spaventato da sùbiti terrori.</p> 
 <p><a name="an_22:11">22:11</a> O non vedi le tenebre che t’avvolgono e la piena d’acque che ti sommerge?</p> 
 <p><a name="an_22:12">22:12</a> Iddio non è egli lassù ne’ cieli? Guarda lassù le stelle eccelse, come stanno in alto!</p> 
 <p><a name="an_22:13">22:13</a> E tu dici: "Iddio che sa? Può egli giudicare attraverso il buio?</p> 
 <p><a name="an_22:14">22:14</a> Fitte nubi lo coprono e nulla vede; egli passeggia sulla vòlta de’ cieli".</p> 
 <p><a name="an_22:15">22:15</a> Vuoi tu dunque seguir l’antica via per cui camminarono gli uomini iniqui,</p> 
 <p><a name="an_22:16">22:16</a> che furon portati via prima del tempo, e il cui fondamento fu come un torrente che scorre?</p> 
 <p><a name="an_22:17">22:17</a> Essi dicevano a Dio: "Ritirati da noi!" e chiedevano che mai potesse far per loro l’Onnipotente.</p> 
 <p><a name="an_22:18">22:18</a> Eppure Iddio avea riempito le loro case di beni! Ah lungi da me il consiglio degli empi!</p> 
 <p><a name="an_22:19">22:19</a> I giusti, vedendo la loro ruina, ne gioiscono e l’innocente si fa beffe di loro:</p> 
 <p><a name="an_22:20">22:20</a> "Vedete se non son distrutti gli avversari nostri! la loro abbondanza l’ha divorata il fuoco!"</p> 
 <p><a name="an_22:21">22:21</a> Riconciliati dunque con Dio; avrai pace, e ti sarà resa la prosperità.</p> 
 <p><a name="an_22:22">22:22</a> Ricevi istruzioni dalla sua bocca, e riponi le sue parole nel tuo cuore.</p> 
 <p><a name="an_22:23">22:23</a> Se torni all’Onnipotente, se allontani l’iniquità dalle tue tende, sarai ristabilito.</p> 
 <p><a name="an_22:24">22:24</a> Getta l’oro nella polvere e l’oro d’Ophir tra i ciottoli del fiume</p> 
 <p><a name="an_22:25">22:25</a> e l’Onnipotente sarà il tuo oro, egli ti sarà come l’argento acquistato con fatica.</p> 
 <p><a name="an_22:26">22:26</a> Allora farai dell’Onnipotente la tua delizia, e alzerai la faccia verso Dio.</p> 
 <p><a name="an_22:27">22:27</a> Lo pregherai, egli t’esaudirà, e tu scioglierai i voti che avrai fatto.</p> 
 <p><a name="an_22:28">22:28</a> Quello che imprenderai, ti riuscirà; sul tuo cammino risplenderà la luce.</p> 
 <p><a name="an_22:29">22:29</a> Se ti abbassano, tu dirai: "In alto!" e Dio soccorrerà chi ha gli occhi a terra;</p> 
 <p><a name="an_22:30">22:30</a> libererà anche chi non è innocente, ei sarà salvo per la purità delle tue mani".</p> 
 <p><a name="an_23:1">23:1</a> Allora Giobbe rispose e disse:</p> 
 <p><a name="an_23:2">23:2</a> "Anche oggi il mio lamento è una rivolta, per quanto io cerchi di comprimere il mio gemito.</p> 
 <p><a name="an_23:3">23:3</a> Oh sapessi dove trovarlo! potessi arrivare fino al suo trono!</p> 
 <p><a name="an_23:4">23:4</a> Esporrei la mia causa dinanzi a lui, riempirei d’argomenti la mia bocca.</p> 
 <p><a name="an_23:5">23:5</a> Saprei quel che mi risponderebbe, e capirei quello che avrebbe da dirmi.</p> 
 <p><a name="an_23:6">23:6</a> Contenderebbe egli meco con la sua gran potenza? No! invece, mi presterebbe attenzione.</p> 
 <p><a name="an_23:7">23:7</a> Là sarebbe un uomo retto a discutere con lui, e sarei dal mio giudice assolto per sempre.</p> 
 <p><a name="an_23:8">23:8</a> Ma, ecco, se vo ad oriente, egli non c’è; se ad occidente, non lo trovo;</p> 
 <p><a name="an_23:9">23:9</a> se a settentrione, quando vi opera, io non lo veggo; si nasconde egli nel mezzodì, io non lo scorgo.</p> 
 <p><a name="an_23:10">23:10</a> Ma la via ch’io batto ei la sa; se mi mettesse alla prova, ne uscirei come l’oro.</p> 
 <p><a name="an_23:11">23:11</a> Il mio piede ha seguito fedelmente le sue orme, mi son tenuto sulla sua via senza deviare;</p> 
 <p><a name="an_23:12">23:12</a> non mi sono scostato dai comandamenti delle sue labbra, ho riposto nel mio seno le parole della sua bocca.</p> 
 <p><a name="an_23:13">23:13</a> Ma la sua decisione e una; chi lo farà mutare? Quello ch’ei desidera, lo fa;</p> 
 <p><a name="an_23:14">23:14</a> egli eseguirà quel che di me ha decretato; e di cose come queste ne ha molte in mente.</p> 
 <p><a name="an_23:15">23:15</a> Perciò nel suo cospetto io sono atterrito; quando ci penso, ho paura di lui.</p> 
 <p><a name="an_23:16">23:16</a> Iddio m’ha tolto il coraggio, l’Onnipotente mi ha spaventato.</p> 
 <p><a name="an_23:17">23:17</a> Questo mi annienta: non le tenebre, non la fitta oscurità che mi ricopre.</p> 
 <p><a name="an_24:1">24:1</a> Perché non sono dall’Onnipotente fissati dei tempi in cui renda la giustizia? Perché quelli che lo conoscono non veggono quei giorni?</p> 
 <p><a name="an_24:2">24:2</a> Gli empi spostano i termini, rapiscono greggi e li menano a pascere;</p> 
 <p><a name="an_24:3">24:3</a> portano via l’asino dell’orfano, prendono in pegno il bove della vedova;</p> 
 <p><a name="an_24:4">24:4</a> mandano via dalla strada i bisognosi, i poveri del paese si nascondo tutti insieme.</p> 
 <p><a name="an_24:5">24:5</a> Eccoli, che come onàgri del deserto escono al lor lavoro in cerca di cibo; solo il deserto dà pane a’ lor figliuoli.</p> 
 <p><a name="an_24:6">24:6</a> Raccolgono nei campi la loro pastura, raspollano nella vigna dell’empio;</p> 
 <p><a name="an_24:7">24:7</a> passan la notte ignudi, senza vestito, senza una coperta che li ripari dal freddo.</p> 
 <p><a name="an_24:8">24:8</a> Bagnati dagli acquazzoni di montagna, per mancanza di rifugio, si stringono alle rocce.</p> 
 <p><a name="an_24:9">24:9</a> Ce n’è di quelli che strappano dalla mammella l’orfano, che prendono pegni da poveri!</p> 
 <p><a name="an_24:10">24:10</a> E questi se ne vanno, ignudi, senza vestiti; hanno fame, e portano i covoni.</p> 
 <p><a name="an_24:11">24:11</a> Fanno l’olio nel recinto dell’empio; calcan l’uva nel tino e patiscon la sete.</p> 
 <p><a name="an_24:12">24:12</a> Sale dalle città il gemito de’ morenti; l’anima de’ feriti implora aiuto, e Dio non si cura di codeste infamie!</p> 
 <p><a name="an_24:13">24:13</a> Ve ne son di quelli che si ribellano alla luce, non ne conoscono le vie, non ne battono i sentieri.</p> 
 <p><a name="an_24:14">24:14</a> L’assassino si leva sul far del giorno, e ammazza il meschino e il povero; la notte fa il ladro.</p> 
 <p><a name="an_24:15">24:15</a> L’occhio dell’adultero spia il crepuscolo, dicendo: "Nessuno mi vedrà!" e si copre d’un velo la faccia.</p> 
 <p><a name="an_24:16">24:16</a> I ladri, di notte, sfondano le case; di giorno, si tengono rinchiusi; non conoscono la luce.</p> 
 <p><a name="an_24:17">24:17</a> Il mattino è per essi come ombra di morte; appena lo scorgono provano i terrori del buio.</p> 
 <p><a name="an_24:18">24:18</a> Voi dite: "L’empio è una festuca sulla faccia dell’acque; la sua parte sulla terra è maledetta; non prenderà più la via delle vigne.</p> 
 <p><a name="an_24:19">24:19</a> Come la siccità e il calore assorbon le acque della neve, così il soggiorno de’ morti inghiottisce chi ha peccato.</p> 
 <p><a name="an_24:20">24:20</a> Il seno che lo portò l’oblia; i vermi ne fanno il loro pasto delizioso, nessuno più lo ricorda.</p> 
 <p><a name="an_24:21">24:21</a> L’iniquo sarà troncato come un albero: ei che divorava la sterile, priva di figli, e non faceva del bene alla vedova!"</p> 
 <p><a name="an_24:22">24:22</a> Invece, Iddio con la sua forza prolunga i giorni dei prepotenti, i quali risorgono, quand’ormai disperavan della vita.</p> 
 <p><a name="an_24:23">24:23</a> Dà loro sicurezza, fiducia, e i suoi occhi vegliano sul loro cammino.</p> 
 <p><a name="an_24:24">24:24</a> Salgono in alto, poi scompaiono ad un tratto; cadono, son mietuti come gli altri mortali; son falciati come le spighe del grano maturo.</p> 
 <p><a name="an_24:25">24:25</a> Se così non è, chi mi smentirà, chi annienterà il mio dire?"</p> 
 <p><a name="an_25:1">25:1</a> Allora Bildad di Suach rispose e disse:</p> 
 <p><a name="an_25:2">25:2</a> "A Dio appartiene il dominio e il terrore: egli fa regnare la pace ne’ suoi luoghi altissimi.</p> 
 <p><a name="an_25:3">25:3</a> Le sue legioni si posson forse contare? Su chi non si leva la sua luce?</p> 
 <p><a name="an_25:4">25:4</a> Come può dunque l’uomo esser giusto dinanzi a Dio? Come può esser puro il nato dalla donna?</p> 
 <p><a name="an_25:5">25:5</a> Ecco, la luna stessa manca di chiarore, e le stelle non son pure agli occhi di lui;</p> 
 <p><a name="an_25:6">25:6</a> quanto meno l’uomo, ch’è un verme, il figliuol d’uomo ch’è un vermicciuolo!"</p> 
 <p><a name="an_26:1">26:1</a> Allora Giobbe rispose e disse:</p> 
 <p><a name="an_26:2">26:2</a> "Come hai bene aiutato il debole! Come hai sorretto il braccio senza forza!</p> 
 <p><a name="an_26:3">26:3</a> Come hai ben consigliato chi è privo di sapienza! E che abbondanza di sapere tu gli hai comunicato!</p> 
 <p><a name="an_26:4">26:4</a> Ma a chi ti credi di aver parlato? E di chi è lo spirito che parla per mezzo tuo?</p> 
 <p><a name="an_26:5">26:5</a> Dinanzi a Dio tremano le ombre disotto alle acque ed ai loro abitanti.</p> 
 <p><a name="an_26:6">26:6</a> Dinanzi a lui il soggiorno dei morti è nudo, l’abisso è senza velo.</p> 
 <p><a name="an_26:7">26:7</a> Egli distende il settentrione sul vuoto, sospende la terra sul nulla.</p> 
 <p><a name="an_26:8">26:8</a> Rinchiude le acque nelle sue nubi, e le nubi non scoppiano per il peso.</p> 
 <p><a name="an_26:9">26:9</a> Nasconde l’aspetto del suo trono, vi distende sopra le sue nuvole.</p> 
 <p><a name="an_26:10">26:10</a> Ha tracciato un cerchio sulla faccia dell’acque, là dove la luce confina colle tenebre.</p> 
 <p><a name="an_26:11">26:11</a> Le colonne del cielo sono scosse, e tremano alla sua minaccia.</p> 
 <p><a name="an_26:12">26:12</a> Con la sua forza egli solleva il mare, con la sua intelligenza ne abbatte l’orgoglio.</p> 
 <p><a name="an_26:13">26:13</a> Al suo soffio il cielo torna sereno, la sua mano trafigge il drago fuggente.</p> 
 <p><a name="an_26:14">26:14</a> Ecco, questi non son che gli estremi lembi dell’azione sua. Non ce ne giunge all’orecchio che un breve sussurro; Ma il tuono delle sue potenti opere chi lo può intendere?"</p> 
 <p><a name="an_27:1">27:1</a> Giobbe riprese il suo discorso e disse:</p> 
 <p><a name="an_27:2">27:2</a> "Come vive Iddio che mi nega giustizia, come vive l’Onnipotente che mi amareggia l’anima,</p> 
 <p><a name="an_27:3">27:3</a> finché avrò fiato e il soffio di Dio sarà nelle mie nari,</p> 
 <p><a name="an_27:4">27:4</a> le mie labbra, no, non diranno nulla d’ingiusto, e la mia lingua non proferirà falsità.</p> 
 <p><a name="an_27:5">27:5</a> Lungi da me l’idea di darvi ragione! Fino all’ultimo respiro non mi lascerò togliere la mia integrità.</p> 
 <p><a name="an_27:6">27:6</a> Ho preso a difendere la mia giustizia e non cederò; il cuore non mi rimprovera uno solo de’ miei giorni.</p> 
 <p><a name="an_27:7">27:7</a> Sia trattato da malvagio il mio nemico e da perverso chi si leva contro di me!</p> 
 <p><a name="an_27:8">27:8</a> Quale speranza rimane mai all’empio quando Iddio gli toglie, gli rapisce l’anima?</p> 
 <p><a name="an_27:9">27:9</a> Iddio presterà egli orecchio al grido di lui, quando gli verrà sopra la distretta?</p> 
 <p><a name="an_27:10">27:10</a> Potrà egli prendere il suo diletto nell’Onnipotente? invocare Iddio in ogni tempo?</p> 
 <p><a name="an_27:11">27:11</a> Io vi mostrerò il modo d’agire di Dio, non vi nasconderò i disegni dell’Onnipotente.</p> 
 <p><a name="an_27:12">27:12</a> Ma queste cose voi tutti le avete osservate e perché dunque vi perdete in vani discorsi?</p> 
 <p><a name="an_27:13">27:13</a> Ecco la parte che Dio riserba all’empio, l’eredità che l’uomo violento riceve dall’Onnipotente.</p> 
 <p><a name="an_27:14">27:14</a> Se ha figli in gran numero son per la spada; la sua progenie non avrà pane da saziarsi.</p> 
 <p><a name="an_27:15">27:15</a> I superstiti son sepolti dalla morte, e le vedove loro non li piangono.</p> 
 <p><a name="an_27:16">27:16</a> Se accumula l’argento come polvere, se ammucchia vestiti come fango;</p> 
 <p><a name="an_27:17">27:17</a> li ammucchia, sì, ma se ne vestirà il giusto, e l’argento l’avrà come sua parte l’innocente.</p> 
 <p><a name="an_27:18">27:18</a> La casa ch’ei si edifica è come quella della tignuola, come il capanno che fa il guardiano della vigna.</p> 
 <p><a name="an_27:19">27:19</a> Va a letto ricco, ma per l’ultima volta; apre gli occhi e non è più.</p> 
 <p><a name="an_27:20">27:20</a> Terrori lo sorprendono come acque; nel cuor della notte lo rapisce un uragano.</p> 
 <p><a name="an_27:21">27:21</a> Il vento d’oriente lo porta via, ed egli se ne va; lo spazza in un turbine dal luogo suo.</p> 
 <p><a name="an_27:22">27:22</a> Iddio gli scaglia addosso i suoi dardi, senza pietà, per quanto egli tenti di scampare a’ suoi colpi.</p> 
 <p><a name="an_27:23">27:23</a> La gente batte le mani quando cade, e fischia dietro a lui quando lascia il luogo dove stava.</p> 
 <p><a name="an_28:1">28:1</a> Ha una miniera l’argento, e l’oro un luogo dove lo si affina.</p> 
 <p><a name="an_28:2">28:2</a> Il ferro si cava dal suolo, e la pietra fusa dà il rame.</p> 
 <p><a name="an_28:3">28:3</a> L’uomo ha posto fine alle tenebre, egli esplora i più profondi recessi, per trovar le pietre che son nel buio, nell’ombra di morte.</p> 
 <p><a name="an_28:4">28:4</a> Scava un pozzo lontan dall’abitato; il piede più non serve a quei che vi lavorano; son sospesi, oscillano lungi dai mortali.</p> 
 <p><a name="an_28:5">28:5</a> Dalla terra esce il pane, ma, nelle sue viscere, è sconvolta come dal fuoco.</p> 
 <p><a name="an_28:6">28:6</a> Le sue rocce son la dimora dello zaffiro, e vi si trova della polvere d’oro.</p> 
 <p><a name="an_28:7">28:7</a> L’uccello di rapina non conosce il sentiero che vi mena, né l’ha mai scorto l’occhio del falco.</p> 
 <p><a name="an_28:8">28:8</a> Le fiere superbe non vi hanno messo piede, e il leone non v’è passato mai.</p> 
 <p><a name="an_28:9">28:9</a> L’uomo stende la mano sul granito, rovescia dalle radici le montagne.</p> 
 <p><a name="an_28:10">28:10</a> Pratica trafori per entro le rocce, e l’occhio suo scorge quanto v’è di prezioso.</p> 
 <p><a name="an_28:11">28:11</a> Infrena le acque perché non gemano, e le cose nascoste trae fuori alla luce.</p> 
 <p><a name="an_28:12">28:12</a> Ma la Sapienza, dove trovarla? E dov’è il luogo della Intelligenza?</p> 
 <p><a name="an_28:13">28:13</a> L’uomo non ne sa la via, non la si trova sulla terra de’ viventi.</p> 
 <p><a name="an_28:14">28:14</a> L’abisso dice: "Non è in me"; il mare dice: "Non sta da me".</p> 
 <p><a name="an_28:15">28:15</a> Non la si ottiene in cambio d’oro, né la si compra a peso d’argento.</p> 
 <p><a name="an_28:16">28:16</a> Non la si acquista con l’oro di Ofir, con l’onice prezioso o con lo zaffiro.</p> 
 <p><a name="an_28:17">28:17</a> L’oro ed il vetro non reggono al suo confronto, non la si dà in cambio di vasi d’oro fino.</p> 
 <p><a name="an_28:18">28:18</a> Non si parli di corallo, di cristallo; la Sapienza val più delle perle.</p> 
 <p><a name="an_28:19">28:19</a> Il topazio d’Etiopia non può starle a fronte, l’oro puro non ne bilancia il valore.</p> 
 <p><a name="an_28:20">28:20</a> Donde vien dunque la Sapienza? E dov’è il luogo della Intelligenza?</p> 
 <p><a name="an_28:21">28:21</a> Essa è nascosta agli occhi d’ogni vivente, è celata agli uccelli del cielo.</p> 
 <p><a name="an_28:22">28:22</a> L’abisso e la morte dicono: "Ne abbiamo avuto qualche sentore".</p> 
 <p><a name="an_28:23">28:23</a> Dio solo conosce la via che vi mena, egli solo sa il luogo dove dimora,</p> 
 <p><a name="an_28:24">28:24</a> perché il suo sguardo giunge sino alle estremità della terra, perch’egli vede tutto quel ch’è sotto i cieli.</p> 
 <p><a name="an_28:25">28:25</a> Quando regolò il peso del vento e fissò la misura dell’acque,</p> 
 <p><a name="an_28:26">28:26</a> quando dette una legge alla pioggia e tracciò la strada al lampo dei tuoni,</p> 
 <p><a name="an_28:27">28:27</a> allora la vide e la rivelò, la stabilì ed anche l’investigò.</p> 
 <p><a name="an_28:28">28:28</a> E disse all’uomo: "Ecco: temere il Signore: questa è la Sapienza, e fuggire il male è l’Intelligenza"."</p> 
 <p><a name="an_29:1">29:1</a> Giobbe riprese il suo discorso e disse:</p> 
 <p><a name="an_29:2">29:2</a> "Oh foss’io come ne’ mesi d’una volta, come ne’ giorni in cui Dio mi proteggeva,</p> 
 <p><a name="an_29:3">29:3</a> quando la sua lampada mi risplendeva sul capo, e alla sua luce io camminavo nelle tenebre!</p> 
 <p><a name="an_29:4">29:4</a> Oh fossi com’ero a’ giorni della mia maturità, quando Iddio vegliava amico sulla mia tenda,</p> 
 <p><a name="an_29:5">29:5</a> quando l’Onnipotente stava ancora meco, e avevo i miei figliuoli d’intorno;</p> 
 <p><a name="an_29:6">29:6</a> quando mi lavavo i piedi nel latte e dalla roccia mi fluivano ruscelli d’olio!</p> 
 <p><a name="an_29:7">29:7</a> Allorché uscivo per andare alla porta della città e mi facevo preparare il seggio sulla piazza,</p> 
 <p><a name="an_29:8">29:8</a> i giovani, al vedermi, si ritiravano, i vecchi s’alzavano e rimanevano in piedi;</p> 
 <p><a name="an_29:9">29:9</a> i maggiorenti cessavan di parlare e si mettevan la mano sulla bocca;</p> 
 <p><a name="an_29:10">29:10</a> la voce dei capi diventava muta, la lingua s’attaccava al loro palato.</p> 
 <p><a name="an_29:11">29:11</a> L’orecchio che mi udiva, mi diceva beato; l’occhio che mi vedeva mi rendea testimonianza,</p> 
 <p><a name="an_29:12">29:12</a> perché salvavo il misero che gridava aiuto, e l’orfano che non aveva chi lo soccorresse.</p> 
 <p><a name="an_29:13">29:13</a> Scendea su me la benedizione di chi stava per perire, e facevo esultare il cuor della vedova.</p> 
 <p><a name="an_29:14">29:14</a> La giustizia era il mio vestimento ed io il suo; la probità era come il mio mantello e il mio turbante.</p> 
 <p><a name="an_29:15">29:15</a> Ero l’occhio del cieco, il piede dello zoppo;</p> 
 <p><a name="an_29:16">29:16</a> ero il padre de’ poveri, e studiavo a fondo la causa dello sconosciuto.</p> 
 <p><a name="an_29:17">29:17</a> Spezzavo la ganascia all’iniquo, e gli facevo lasciar la preda che avea fra i denti.</p> 
 <p><a name="an_29:18">29:18</a> E dicevo: "Morrò nel mio nido, e moltiplicherò i miei giorni come la rena;</p> 
 <p><a name="an_29:19">29:19</a> le mie radici si stenderanno verso l’acque, la rugiada passerà la notte sui miei rami;</p> 
 <p><a name="an_29:20">29:20</a> la mia gloria sempre si rinnoverà, e l’arco rinverdirà nella mia mano".</p> 
 <p><a name="an_29:21">29:21</a> Gli astanti m’ascoltavano pieni d’aspettazione, si tacevan per udire il mio parere.</p> 
 <p><a name="an_29:22">29:22</a> Quand’avevo parlato, non replicavano; la mia parola scendeva su loro come una rugiada.</p> 
 <p><a name="an_29:23">29:23</a> E m’aspettavan come s’aspetta la pioggia; aprivan larga la bocca come a un acquazzone di primavera.</p> 
 <p><a name="an_29:24">29:24</a> Io sorridevo loro quand’erano sfiduciati; e non potevano oscurar la luce del mio volto.</p> 
 <p><a name="an_29:25">29:25</a> Quando andavo da loro, mi sedevo come capo, ed ero come un re fra le sue schiere, come un consolatore in mezzo agli afflitti.</p> 
 <p><a name="an_30:1">30:1</a> E ora servo di zimbello a dei più giovani di me, i cui padri non mi sarei degnato di mettere fra i cani del mio gregge!</p> 
 <p><a name="an_30:2">30:2</a> E a che m’avrebbe servito la forza delle lor mani? Gente incapace a raggiungere l’età matura,</p> 
 <p><a name="an_30:3">30:3</a> smunta dalla miseria e dalla fame, ridotta a brucare il deserto, la terra da tempo nuda e desolata,</p> 
 <p><a name="an_30:4">30:4</a> strappando erba salsa presso ai cespugli, ed avendo per pane radici di ginestra.</p> 
 <p><a name="an_30:5">30:5</a> Sono scacciati di mezzo agli uomini, grida lor dietro la gente come dietro al ladro,</p> 
 <p><a name="an_30:6">30:6</a> abitano in burroni orrendi, nelle caverne della terra e fra le rocce;</p> 
 <p><a name="an_30:7">30:7</a> ragliano fra i cespugli, si sdraiano alla rinfusa sotto i rovi;</p> 
 <p><a name="an_30:8">30:8</a> gente da nulla, razza senza nome, cacciata via dal paese a bastonate.</p> 
 <p><a name="an_30:9">30:9</a> E ora io sono il tema delle loro canzoni, il soggetto dei loro discorsi.</p> 
 <p><a name="an_30:10">30:10</a> Mi aborrono, mi fuggono, non si trattengono dallo sputarmi in faccia.</p> 
 <p><a name="an_30:11">30:11</a> Non han più ritegno, m’umiliano, rompono ogni freno in mia presenza.</p> 
 <p><a name="an_30:12">30:12</a> Questa genia si leva alla mia destra, m’incalzano, e si appianano le vie contro di me per distruggermi.</p> 
 <p><a name="an_30:13">30:13</a> Hanno sovvertito il mio cammino, lavorano alla mia ruina, essi che nessuno vorrebbe soccorrere!</p> 
 <p><a name="an_30:14">30:14</a> S’avanzano come per un’ampia breccia, si precipitano innanzi in mezzo alle ruine.</p> 
 <p><a name="an_30:15">30:15</a> Terrori mi si rovesciano addosso; l’onor mio è portato via come dal vento, è passata come una nube la mia felicità.</p> 
 <p><a name="an_30:16">30:16</a> E ora l’anima mia si strugge in me, m’hanno còlto i giorni dell’afflizione.</p> 
 <p><a name="an_30:17">30:17</a> La notte mi trafigge, mi stacca l’ossa, e i dolori che mi rodono non hanno posa.</p> 
 <p><a name="an_30:18">30:18</a> Per la gran violenza del mio male la mia veste si sforma, mi si serra addosso come la tunica.</p> 
 <p><a name="an_30:19">30:19</a> Iddio m’ha gettato nel fango, e rassomiglio alla polvere e alla cenere.</p> 
 <p><a name="an_30:20">30:20</a> Io grido a te, e tu non mi rispondi; ti sto dinanzi, e tu mi stai a considerare!</p> 
 <p><a name="an_30:21">30:21</a> Ti sei mutato in nemico crudele verso di me; mi perseguiti con la potenza della tua mano.</p> 
 <p><a name="an_30:22">30:22</a> Mi levi per aria, mi fai portar via dal vento, e mi annienti nella tempesta.</p> 
 <p><a name="an_30:23">30:23</a> Giacché, lo so, tu mi meni alla morte, alla casa di convegno di tutti i viventi.</p> 
 <p><a name="an_30:24">30:24</a> Ma chi sta per perire non protende la mano? e nell’angoscia sua non grida al soccorso?</p> 
 <p><a name="an_30:25">30:25</a> Non piangevo io forse per chi era nell’avversità? l’anima mia non era ella angustiata per il povero?</p> 
 <p><a name="an_30:26">30:26</a> Speravo il bene, ed è venuto il male; aspettavo la luce, ed è venuta l’oscurità!</p> 
 <p><a name="an_30:27">30:27</a> Le mie viscere bollono e non hanno requie, son venuti per me giorni d’afflizione.</p> 
 <p><a name="an_30:28">30:28</a> Me ne vo tutto annerito, ma non dal sole; mi levo in mezzo alla raunanza, e grido aiuto;</p> 
 <p><a name="an_30:29">30:29</a> son diventato fratello degli sciacalli, compagno degli struzzi.</p> 
 <p><a name="an_30:30">30:30</a> La mia pelle è nera, e cade a pezzi; le mie ossa son calcinate dall’arsura.</p> 
 <p><a name="an_30:31">30:31</a> La mia cetra non dà più che accenti di lutto, e la mia zampogna voce di pianto.</p> 
 <p><a name="an_31:1">31:1</a> Io avevo stretto un patto con gli occhi miei; come dunque avrei fissati gli sguardi sopra una vergine?</p> 
 <p><a name="an_31:2">31:2</a> Che parte mi avrebbe assegnata Iddio dall’alto e quale eredità m’avrebbe data l’Onnipotente dai luoghi eccelsi?</p> 
 <p><a name="an_31:3">31:3</a> La sventura non è ella per il perverso e le sciagure per quelli che fanno il male?</p> 
 <p><a name="an_31:4">31:4</a> Iddio non vede egli le mie vie? non conta tutti i miei passi?</p> 
 <p><a name="an_31:5">31:5</a> Se ho camminato insieme alla menzogna, se il piede mio s’è affrettato dietro alla frode</p> 
 <p><a name="an_31:6">31:6</a> (Iddio mi pesi con bilancia giusta e riconoscerà la mia integrità)</p> 
 <p><a name="an_31:7">31:7</a> se i miei passi sono usciti dalla retta via, se il mio cuore è ito dietro ai miei occhi, se qualche sozzura mi s’è attaccata alle mani,</p> 
 <p><a name="an_31:8">31:8</a> ch’io semini e un altro mangi, e quel ch’è cresciuto nei miei campi sia sradicato!</p> 
 <p><a name="an_31:9">31:9</a> Se il mio cuore s’è lasciato sedurre per amor d’una donna, se ho spiato la porta del mio prossimo,</p> 
 <p><a name="an_31:10">31:10</a> che mia moglie giri la macina ad un altro, e che altri abusino di lei!</p> 
 <p><a name="an_31:11">31:11</a> Poiché quella è una scelleratezza, un misfatto punito dai giudici,</p> 
 <p><a name="an_31:12">31:12</a> un fuoco che consuma fino a perdizione, e che avrebbe distrutto fin dalle radici ogni mia fortuna.</p> 
 <p><a name="an_31:13">31:13</a> Se ho disconosciuto il diritto del mio servo e della mia serva, quand’eran meco in lite,</p> 
 <p><a name="an_31:14">31:14</a> che farei quando Iddio si levasse per giudicarmi, e che risponderei quando mi esaminasse?</p> 
 <p><a name="an_31:15">31:15</a> Chi fece me nel seno di mia madre non fece anche lui? non ci ha formati nel seno materno uno stesso Iddio?</p> 
 <p><a name="an_31:16">31:16</a> Se ho rifiutato ai poveri quel che desideravano, se ho fatto languire gli occhi della vedova,</p> 
 <p><a name="an_31:17">31:17</a> se ho mangiato da solo il mio pezzo di pane senza che l’orfano ne mangiasse la sua parte,</p> 
 <p><a name="an_31:18">31:18</a> io che fin da giovane l’ho allevato come un padre, io che fin dal seno di mia madre sono stato guida alla vedova,</p> 
 <p><a name="an_31:19">31:19</a> se ho visto uno perire per mancanza di vesti o il povero senza una coperta,</p> 
 <p><a name="an_31:20">31:20</a> se non m’hanno benedetto i suoi fianchi, ed egli non s’è riscaldato colla lana dei miei agnelli,</p> 
 <p><a name="an_31:21">31:21</a> se ho levato la mano contro l’orfano perché mi sapevo sostenuto alla porta…</p> 
 <p><a name="an_31:22">31:22</a> che la mia spalla si stacchi dalla sua giuntura, il mio braccio si spezzi e cada!</p> 
 <p><a name="an_31:23">31:23</a> E invero mi spaventava il castigo di Dio, ed ero trattenuto dalla maestà di lui.</p> 
 <p><a name="an_31:24">31:24</a> Se ho riposto la mia fiducia nell’oro, se all’oro fino ho detto: "Tu sei la mia speranza",</p> 
 <p><a name="an_31:25">31:25</a> se mi son rallegrato che le mie ricchezze fosser grandi e la mia mano avesse molto accumulato,</p> 
 <p><a name="an_31:26">31:26</a> se, contemplando il sole che raggiava e la luna che procedeva lucente nel suo corso,</p> 
 <p><a name="an_31:27">31:27</a> il mio cuore, in segreto, s’è lasciato sedurre e la mia bocca ha posato un bacio sulla mano</p> 
 <p><a name="an_31:28">31:28</a> (misfatto anche questo punito dai giudici ché avrei difatti rinnegato l’Iddio ch’è di sopra),</p> 
 <p><a name="an_31:29">31:29</a> se mi son rallegrato della sciagura del mio nemico ed ho esultato quando gli ha incolto sventura</p> 
 <p><a name="an_31:30">31:30</a> (io, che non ho permesso alle mie labbra di peccare chiedendo la sua morte con imprecazione),</p> 
 <p><a name="an_31:31">31:31</a> se la gente della mia tenda non ha detto: "Chi è che non si sia saziato della carne delle sue bestie?"</p> 
 <p><a name="an_31:32">31:32</a> (lo straniero non passava la notte fuori; le mie porte erano aperte al viandante),</p> 
 <p><a name="an_31:33">31:33</a> se, come fan gli uomini, ho coperto i miei falli celando nel petto la mia iniquità,</p> 
 <p><a name="an_31:34">31:34</a> perché avevo paura della folla e dello sprezzo delle famiglie al punto da starmene queto e non uscir di casa…</p> 
 <p><a name="an_31:35">31:35</a> Oh, avessi pure chi m’ascoltasse!… ecco qua la mia firma! l’Onnipotente mi risponda! Scriva l’avversario mio la sua querela,</p> 
 <p><a name="an_31:36">31:36</a> ed io la porterò attaccata alla mia spalla, me la cingerò come un diadema!</p> 
 <p><a name="an_31:37">31:37</a> Gli renderò conto di tutt’i miei passi, a lui m’appresserò come un principe!</p> 
 <p><a name="an_31:38">31:38</a> Se la mia terra mi grida contro, se tutti i suoi solchi piangono,</p> 
 <p><a name="an_31:39">31:39</a> se ne ho mangiato il frutto senza pagarla, se ho fatto sospirare chi la coltivava,</p> 
 <p><a name="an_31:40">31:40</a> che invece di grano mi nascano spine, invece d’orzo mi crescano zizzanie!" Qui finiscono i discorsi di Giobbe.</p> 
 <p><a name="an_32:1">32:1</a> Quei tre uomini cessarono di rispondere a Giobbe perché egli si credeva giusto.</p> 
 <p><a name="an_32:2">32:2</a> Allora l’ira di Elihu, figliuolo di Barakeel il Buzita, della tribù di Ram, s’accese:</p> 
 <p><a name="an_32:3">32:3</a> s’accese contro Giobbe, perché riteneva giusto sé stesso anziché Dio; s’accese anche contro i tre amici di lui perché non avean trovato che rispondere, sebbene condannassero Giobbe.</p> 
 <p><a name="an_32:4">32:4</a> Ora, siccome quelli erano più attempati di lui,</p> 
 <p><a name="an_32:5">32:5</a> Elihu aveva aspettato a parlare a Giobbe; ma quando vide che dalla bocca di quei tre uomini non usciva più risposta, s’accese d’ira.</p> 
 <p><a name="an_32:6">32:6</a> Ed Elihu, figliuolo di Barakeel il Buzita, rispose e disse: "Io son giovine d’età e voi siete vecchi; perciò mi son tenuto indietro e non ho ardito esporvi il mio pensiero.</p> 
 <p><a name="an_32:7">32:7</a> Dicevo: "Parleranno i giorni, e il gran numero degli anni insegnerà la sapienza".</p> 
 <p><a name="an_32:8">32:8</a> Ma, nell’uomo, quel che lo rende intelligente è lo spirito, è il soffio dell’Onnipotente.</p> 
 <p><a name="an_32:9">32:9</a> Non quelli di lunga età sono sapienti, né i vecchi son quelli che comprendono il giusto.</p> 
 <p><a name="an_32:10">32:10</a> Perciò dico: "Ascoltatemi; vi esporrò anch’io il mio pensiero".</p> 
 <p><a name="an_32:11">32:11</a> Ecco, ho aspettato i vostri discorsi, ho ascoltato i vostri argomenti, mentre andavate cercando altre parole.</p> 
 <p><a name="an_32:12">32:12</a> V’ho seguito attentamente, ed ecco, nessun di voi ha convinto Giobbe, nessuno ha risposto alle sue parole.</p> 
 <p><a name="an_32:13">32:13</a> Non avete dunque ragione di dire: "Abbiam trovato la sapienza! Dio soltanto lo farà cedere; non l’uomo!"</p> 
 <p><a name="an_32:14">32:14</a> Egli non ha diretto i suoi discorsi contro a me, ed io non gli risponderò colle vostre parole.</p> 
 <p><a name="an_32:15">32:15</a> Eccoli sconcertati! non rispondon più, non trovan più parole.</p> 
 <p><a name="an_32:16">32:16</a> Ed ho aspettato che non parlassero più, che restassero e non rispondessero più.</p> 
 <p><a name="an_32:17">32:17</a> Ma ora risponderò anch’io per mio conto, esporrò anch’io il mio pensiero!</p> 
 <p><a name="an_32:18">32:18</a> Perché son pieno di parole, e lo spirito ch’è dentro di me mi stimola.</p> 
 <p><a name="an_32:19">32:19</a> Ecco, il mio seno è come vin rinchiuso, è simile ad otri pieni di vin nuovo, che stanno per scoppiare.</p> 
 <p><a name="an_32:20">32:20</a> Parlerò dunque e mi solleverò, aprirò le labbra e risponderò!</p> 
 <p><a name="an_32:21">32:21</a> E lasciate ch’io parli senza riguardi personali, senza adulare alcuno;</p> 
 <p><a name="an_32:22">32:22</a> poiché adulare io non so; se lo facessi, il mio Fattore tosto mi torrebbe di mezzo.</p> 
 <p><a name="an_33:1">33:1</a> Ma pure, ascolta, o Giobbe, il mio dire, porgi orecchio a tutte le mie parole!</p> 
 <p><a name="an_33:2">33:2</a> Ecco, apro la bocca, la lingua parla sotto il mio palato.</p> 
 <p><a name="an_33:3">33:3</a> Nelle mie parole è la rettitudine del mio cuore; e le mie labbra diran sinceramente quello che so.</p> 
 <p><a name="an_33:4">33:4</a> Lo spirito di Dio mi ha creato, e il soffio dell’Onnipotente mi dà la vita.</p> 
 <p><a name="an_33:5">33:5</a> Se puoi, rispondimi; prepara le tue ragioni, fatti avanti!</p> 
 <p><a name="an_33:6">33:6</a> Ecco, io sono uguale a te davanti a Dio; anch’io, fui tratto dall’argilla.</p> 
 <p><a name="an_33:7">33:7</a> Spavento di me non potrà quindi sgomentarti, e il peso della mia autorità non ti potrà schiacciare.</p> 
 <p><a name="an_33:8">33:8</a> Davanti a me tu dunque hai detto (e ho bene udito il suono delle tue parole):</p> 
 <p><a name="an_33:9">33:9</a> "Io sono puro, senza peccato; sono innocente, non c’è iniquità in me;</p> 
 <p><a name="an_33:10">33:10</a> ma Dio trova contro me degli appigli ostili, mi tiene per suo nemico;</p> 
 <p><a name="an_33:11">33:11</a> mi mette i piedi nei ceppi, spia tutti i miei movimenti".</p> 
 <p><a name="an_33:12">33:12</a> E io ti rispondo: In questo non hai ragione; giacché Dio è più grande dell’uomo.</p> 
 <p><a name="an_33:13">33:13</a> Perché contendi con lui? poich’egli non rende conto d’alcuno dei suoi atti.</p> 
 <p><a name="an_33:14">33:14</a> Iddio parla, bensì, una volta ed anche due, ma l’uomo non ci bada;</p> 
 <p><a name="an_33:15">33:15</a> parla per via di sogni, di visioni notturne, quando un sonno profondo cade sui mortali, quando sui loro letti essi giacciono assopiti;</p> 
 <p><a name="an_33:16">33:16</a> allora egli apre i loro orecchi e dà loro in segreto degli ammonimenti,</p> 
 <p><a name="an_33:17">33:17</a> per distoglier l’uomo dal suo modo d’agire e tener lungi da lui la superbia;</p> 
 <p><a name="an_33:18">33:18</a> per salvargli l’anima dalla fossa, la vita dal dardo mortale.</p> 
 <p><a name="an_33:19">33:19</a> L’uomo è anche ammonito sul suo letto, dal dolore, dall’agitazione incessante delle sue ossa;</p> 
 <p><a name="an_33:20">33:20</a> quand’egli ha in avversione il pane, e l’anima sua schifa i cibi più squisiti;</p> 
 <p><a name="an_33:21">33:21</a> la carne gli si consuma, e sparisce, mentre le ossa, prima invisibili, gli escon fuori,</p> 
 <p><a name="an_33:22">33:22</a> l’anima sua si avvicina alla fossa, e la sua vita a quelli che dànno la morte.</p> 
 <p><a name="an_33:23">33:23</a> Ma se, presso a lui, v’è un angelo, un interprete, uno solo fra i mille, che mostri all’uomo il suo dovere,</p> 
 <p><a name="an_33:24">33:24</a> Iddio ha pietà di lui e dice: "Risparmialo, che non scenda nella fossa! Ho trovato il suo riscatto".</p> 
 <p><a name="an_33:25">33:25</a> Allora la sua carne divien fresca più di quella d’un bimbo; egli torna ai giorni della sua giovinezza;</p> 
 <p><a name="an_33:26">33:26</a> implora Dio, e Dio gli è propizio; gli dà di contemplare il suo volto con giubilo, e lo considera di nuovo come giusto.</p> 
 <p><a name="an_33:27">33:27</a> Ed egli va cantando fra la gente e dice: "Avevo peccato, pervertito la giustizia, e non sono stato punito come meritavo.</p> 
 <p><a name="an_33:28">33:28</a> Iddio ha riscattato l’anima mia, onde non scendesse nella fossa e la mia vita si schiude alla luce!"</p> 
 <p><a name="an_33:29">33:29</a> Ecco, tutto questo Iddio lo fa due, tre volte, all’uomo,</p> 
 <p><a name="an_33:30">33:30</a> per ritrarre l’anima di lui dalla fossa, perché su di lei splenda la luce della vita.</p> 
 <p><a name="an_33:31">33:31</a> Sta’ attento, Giobbe, dammi ascolto; taci, ed io parlerò.</p> 
 <p><a name="an_33:32">33:32</a> Se hai qualcosa da dire, rispondimi, parla, ché io vorrei poterti dar ragione.</p> 
 <p><a name="an_33:33">33:33</a> Se no, tu dammi ascolto, taci, e t’insegnerò la saviezza".</p> 
 <p><a name="an_34:1">34:1</a> Elihu riprese a parlare e disse:</p> 
 <p><a name="an_34:2">34:2</a> "O voi savi, ascoltate le mie parole! Voi che siete intelligenti, prestatemi orecchio!</p> 
 <p><a name="an_34:3">34:3</a> Poiché l’orecchio giudica dei discorsi, come il palato assapora le vivande.</p> 
 <p><a name="an_34:4">34:4</a> Scegliamo quello ch’è giusto, riconosciamo fra noi quello ch’è buono.</p> 
 <p><a name="an_34:5">34:5</a> Giobbe ha detto: "Sono giusto, ma Dio mi nega giustizia;</p> 
 <p><a name="an_34:6">34:6</a> ho ragione, e passo da bugiardo; la mia ferita è incurabile, e sono senza peccato".</p> 
 <p><a name="an_34:7">34:7</a> Dov’è l’uomo che al par di Giobbe tracanni gli empi scherni come l’acqua,</p> 
 <p><a name="an_34:8">34:8</a> cammini in compagnia de’ malfattori, e vada assieme con gli scellerati?</p> 
 <p><a name="an_34:9">34:9</a> Poiché ha detto: "Non giova nulla all’uomo l’avere il suo diletto in Dio".</p> 
 <p><a name="an_34:10">34:10</a> Ascoltatemi dunque, o uomini di senno! Lungi da Dio il male, lungi dall’Onnipotente l’iniquità!</p> 
 <p><a name="an_34:11">34:11</a> Poich’egli rende all’uomo secondo le sue opere, e fa trovare a ognuno il salario della sua condotta.</p> 
 <p><a name="an_34:12">34:12</a> No, di certo Iddio non commette ingiustizie! l’Onnipotente non perverte il diritto.</p> 
 <p><a name="an_34:13">34:13</a> Chi gli ha dato il governo della terra? Chi ha affidato l’universo alla sua cura?</p> 
 <p><a name="an_34:14">34:14</a> S’ei non ponesse mente che a sé stesso, se ritirasse a sé il suo spirito e il suo soffio,</p> 
 <p><a name="an_34:15">34:15</a> ogni carne perirebbe d’un tratto, l’uomo ritornerebbe in polvere.</p> 
 <p><a name="an_34:16">34:16</a> Se tu se’ intelligente, ascolta questo, porgi orecchio alla voce delle mie parole.</p> 
 <p><a name="an_34:17">34:17</a> Uno che odiasse la giustizia potrebbe governare? E osi tu condannare il Giusto, il Potente,</p> 
 <p><a name="an_34:18">34:18</a> che chiama i re "uomini da nulla" e i principi: "scellerati"?</p> 
 <p><a name="an_34:19">34:19</a> che non porta rispetto all’apparenza de’ grandi, che non considera il ricco più del povero, perché son tutti opera delle sue mani?</p> 
 <p><a name="an_34:20">34:20</a> In un attimo, essi muoiono; nel cuor della notte, la gente del popolo è scossa e scompare, i potenti son portati via, senza man d’uomo.</p> 
 <p><a name="an_34:21">34:21</a> Perché Iddio tien gli occhi aperti sulle vie de’ mortali, e vede tutti i lor passi.</p> 
 <p><a name="an_34:22">34:22</a> Non vi son tenebre, non v’è ombra di morte, ove possa nascondersi chi opera iniquamente.</p> 
 <p><a name="an_34:23">34:23</a> Dio non ha bisogno d’osservare a lungo un uomo per trarlo davanti a lui in giudizio.</p> 
 <p><a name="an_34:24">34:24</a> Egli fiacca i potenti, senza inchiesta; e ne stabilisce altri al loro posto;</p> 
 <p><a name="an_34:25">34:25</a> poich’egli conosce le loro azioni; li abbatte nella notte, e son fiaccati;</p> 
 <p><a name="an_34:26">34:26</a> li colpisce come dei malvagi, in presenza di tutti,</p> 
 <p><a name="an_34:27">34:27</a> perché si sono sviati da lui e non hanno posto mente ad alcuna delle sue vie;</p> 
 <p><a name="an_34:28">34:28</a> han fatto salire a lui il gemito del povero, ed egli ha dato ascolto al gemito degli infelici.</p> 
 <p><a name="an_34:29">34:29</a> Quando Iddio dà requie chi lo condannerà? Chi potrà contemplarlo quando nasconde il suo volto a una nazione ovvero a un individuo,</p> 
 <p><a name="an_34:30">34:30</a> per impedire all’empio di regnare, per allontanar dal popolo le insidie?</p> 
 <p><a name="an_34:31">34:31</a> Quell’empio ha egli detto a Dio: "Io porto la mia pena, non farò più il male,</p> 
 <p><a name="an_34:32">34:32</a> mostrami tu quel che non so vedere; se ho agito perversamente, non lo farò più"?</p> 
 <p><a name="an_34:33">34:33</a> Dovrà forse Iddio render la giustizia a modo tuo, che tu lo critichi? Ti dirà forse: "Scegli tu, non io, quello che sai, dillo"?</p> 
 <p><a name="an_34:34">34:34</a> La gente assennata e ogni uomo savio che m’ascolta, mi diranno:</p> 
 <p><a name="an_34:35">34:35</a> "Giobbe parla senza giudizio, le sue parole sono senza intendimento".</p> 
 <p><a name="an_34:36">34:36</a> Ebbene, sia Giobbe provato sino alla fine! poiché le sue risposte son quelle degli iniqui,</p> 
 <p><a name="an_34:37">34:37</a> poiché aggiunge al peccato suo la ribellione, batte le mani in mezzo a noi, e moltiplica le sue parole contro Dio".</p> 
 <p><a name="an_35:1">35:1</a> Poi Elihu riprese il discorso e disse:</p> 
 <p><a name="an_35:2">35:2</a> "Credi tu d’aver ragione quando dici: "Dio non si cura della mia giustizia"?</p> 
 <p><a name="an_35:3">35:3</a> Infatti hai detto: "Che mi giova? che guadagno io di più a non peccare?"</p> 
 <p><a name="an_35:4">35:4</a> Io ti darò la risposta: a te ed agli amici tuoi.</p> 
 <p><a name="an_35:5">35:5</a> Considera i cieli, e vedi! guarda le nuvole, come sono più in alto di te!</p> 
 <p><a name="an_35:6">35:6</a> Se pecchi, che torto gli fai? Se moltiplichi i tuoi misfatti, che danno gli rechi?</p> 
 <p><a name="an_35:7">35:7</a> Se sei giusto, che gli dài? Che ricev’egli dalla tua mano?</p> 
 <p><a name="an_35:8">35:8</a> La tua malvagità non nuoce che al tuo simile, e la tua giustizia non giova che ai figli degli uomini.</p> 
 <p><a name="an_35:9">35:9</a> Si grida per le molte oppressioni, si levano lamenti per la violenza dei grandi;</p> 
 <p><a name="an_35:10">35:10</a> ma nessuno dice: "Dov’è Dio, il mio creatore, che nella notte concede canti di gioia,</p> 
 <p><a name="an_35:11">35:11</a> che ci fa più intelligenti delle bestie de’ campi e più savi degli uccelli del cielo?"</p> 
 <p><a name="an_35:12">35:12</a> Si grida, sì, ma egli non risponde, a motivo della superbia dei malvagi.</p> 
 <p><a name="an_35:13">35:13</a> Certo, Dio non dà ascolto a lamenti vani; l’Onnipotente non ne fa nessun caso.</p> 
 <p><a name="an_35:14">35:14</a> E tu, quando dici che non lo scorgi, la causa tua gli sta dinanzi; sappilo aspettare!</p> 
 <p><a name="an_35:15">35:15</a> Ma ora, perché la sua ira non punisce, perch’egli non prende rigorosa conoscenza delle trasgressioni,</p> 
 <p><a name="an_35:16">35:16</a> Giobbe apre vanamente le labbra e accumula parole senza conoscimento".</p> 
 <p><a name="an_36:1">36:1</a> Poi Elihu seguitando disse:</p> 
 <p><a name="an_36:2">36:2</a> "Aspetta un po’, io t’istruirò; perché c’è da dire ancora a pro di Dio.</p> 
 <p><a name="an_36:3">36:3</a> Io trarrò la mia scienza da lontano e renderò giustizia a colui che m’ha fatto.</p> 
 <p><a name="an_36:4">36:4</a> Per certo, le mie parole non son bugiarde; ti sta dinanzi un uomo dotato di perfetta scienza.</p> 
 <p><a name="an_36:5">36:5</a> Ecco, Iddio è potente, ma non disdegna nessuno; è potente per la forza dell’intelletto suo.</p> 
 <p><a name="an_36:6">36:6</a> Ei non lascia viver l’empio, e fa ragione ai miseri.</p> 
 <p><a name="an_36:7">36:7</a> Non storna lo sguardo suo dai giusti, ma li pone coi re sul trono, ve li fa sedere per sempre, e così li esalta</p> 
 <p><a name="an_36:8">36:8</a> Se gli uomini son talora stretti da catene se son presi nei legami dell’afflizione,</p> 
 <p><a name="an_36:9">36:9</a> Dio fa lor conoscere la lor condotta, le loro trasgressioni, giacché si sono insuperbiti;</p> 
 <p><a name="an_36:10">36:10</a> egli apre così i loro orecchi a’ suoi ammonimenti, e li esorta ad abbandonare il male.</p> 
 <p><a name="an_36:11">36:11</a> Se l’ascoltano, se si sottomettono, finiscono i loro giorni nel benessere, e gli anni loro nella gioia;</p> 
 <p><a name="an_36:12">36:12</a> ma, se non l’ascoltano, periscon trafitti da’ suoi dardi, muoiono per mancanza d’intendimento.</p> 
 <p><a name="an_36:13">36:13</a> Gli empi di cuore s’abbandonano alla collera, non implorano Iddio quand’ei gl’incatena;</p> 
 <p><a name="an_36:14">36:14</a> così muoiono nel fior degli anni, e la lor vita finisce come quella dei dissoluti;</p> 
 <p><a name="an_36:15">36:15</a> ma Dio libera l’afflitto mediante l’afflizione, e gli apre gli orecchi mediante la sventura.</p> 
 <p><a name="an_36:16">36:16</a> Te pure ei vuol trarre dalle fauci della distretta, al largo, dove non è più angustia, e coprir la tua mensa tranquilla di cibi succulenti.</p> 
 <p><a name="an_36:17">36:17</a> Ma, se giudichi le vie di Dio come fan gli empi, il giudizio e la sentenza di lui ti piomberanno addosso.</p> 
 <p><a name="an_36:18">36:18</a> Bada che la collera non ti trasporti alla bestemmia, e la grandezza del riscatto non t’induca a fuorviare!</p> 
 <p><a name="an_36:19">36:19</a> Farebbe egli caso delle tue ricchezze? Non han valore per lui, né l’oro, né tutta la possanza dell’opulenza.</p> 
 <p><a name="an_36:20">36:20</a> Non anelare a quella notte che porta via i popoli dal luogo loro.</p> 
 <p><a name="an_36:21">36:21</a> Guardati bene dal volgerti all’iniquità, tu che sembri preferirla all’afflizione.</p> 
 <p><a name="an_36:22">36:22</a> Vedi, Iddio è eccelso nella sua potenza; chi può insegnare come lui?</p> 
 <p><a name="an_36:23">36:23</a> Chi gli prescrive la via da seguire? Chi osa dirgli: "Tu hai fatto male?"</p> 
 <p><a name="an_36:24">36:24</a> Pensa piuttosto a magnificar le sue opere; gli uomini le celebrano nei loro canti,</p> 
 <p><a name="an_36:25">36:25</a> tutti le ammirano, il mortale le contempla da lungi.</p> 
 <p><a name="an_36:26">36:26</a> Sì, Iddio è grande e noi non lo possiam conoscere; incalcolabile è il numero degli anni suoi.</p> 
 <p><a name="an_36:27">36:27</a> Egli attrae a sé le gocciole dell’acqua; dai vapori ch’egli ha formato stilla la pioggia.</p> 
 <p><a name="an_36:28">36:28</a> Le nubi la spandono, la rovesciano sulla folla de’ mortali.</p> 
 <p><a name="an_36:29">36:29</a> E chi può capire lo spiegamento delle nubi, i fragori che scoppiano nel suo padiglione?</p> 
 <p><a name="an_36:30">36:30</a> Ecco, ora egli spiega intorno a sé la sua luce, or prende per coperta le profondità del mare.</p> 
 <p><a name="an_36:31">36:31</a> Per tal modo punisce i popoli, e dà loro del cibo in abbondanza.</p> 
 <p><a name="an_36:32">36:32</a> S’empie di fulmini le mani, e li lancia contro gli avversari.</p> 
 <p><a name="an_36:33">36:33</a> Il rombo del tuono annunzia ch’ei viene, gli animali lo presenton vicino.</p> 
 <p><a name="an_37:1">37:1</a> A tale spettacolo il cuor mi trema e balza fuor del suo luogo.</p> 
 <p><a name="an_37:2">37:2</a> Udite, udite il fragore della sua voce, il rombo che esce dalla sua bocca!</p> 
 <p><a name="an_37:3">37:3</a> Egli lo lancia sotto tutti i cieli e il suo lampo guizza fino ai lembi della terra.</p> 
 <p><a name="an_37:4">37:4</a> Dopo il lampo, una voce rugge; egli tuona con la sua voce maestosa; e quando s’ode la voce, il fulmine non e già più nella sua mano.</p> 
 <p><a name="an_37:5">37:5</a> Iddio tuona con la sua voce maravigliosamente; grandi cose egli fa che noi non intendiamo.</p> 
 <p><a name="an_37:6">37:6</a> Dice alla neve: "Cadi sulla terra!" lo dice al nembo della pioggia, al nembo delle piogge torrenziali.</p> 
 <p><a name="an_37:7">37:7</a> Rende inerte ogni mano d’uomo, onde tutti i mortali, che son opera sua, imparino a conoscerlo.</p> 
 <p><a name="an_37:8">37:8</a> Le bestie selvagge vanno nel covo, e stan ritirate entro le tane.</p> 
 <p><a name="an_37:9">37:9</a> Dai recessi del sud viene l’uragano, dagli aquiloni il freddo.</p> 
 <p><a name="an_37:10">37:10</a> Al soffio di Dio si forma il ghiaccio e si contrae la distesa dell’acque.</p> 
 <p><a name="an_37:11">37:11</a> Egli carica pure le nubi d’umidità, disperde lontano le nuvole che portano i suoi lampi</p> 
 <p><a name="an_37:12">37:12</a> ed esse, da lui guidate, vanno vagando nei lor giri per eseguir quanto ei loro comanda sopra la faccia di tutta la terra;</p> 
 <p><a name="an_37:13">37:13</a> e le manda o come flagello, o come beneficio alla sua terra, o come prova della sua bontà.</p> 
 <p><a name="an_37:14">37:14</a> Porgi l’orecchio a questo, o Giobbe; fermati, e considera le maraviglie di Dio!</p> 
 <p><a name="an_37:15">37:15</a> Sai tu come Iddio le diriga e faccia guizzare il lampo dalle sue nubi?</p> 
 <p><a name="an_37:16">37:16</a> Conosci tu l’equilibrio delle nuvole, le maraviglie di colui la cui scienza è perfetta?</p> 
 <p><a name="an_37:17">37:17</a> Sai tu come mai gli abiti tuoi sono caldi quando la terra s’assopisce sotto il soffio dello scirocco?</p> 
 <p><a name="an_37:18">37:18</a> Puoi tu, come lui, distendere i cieli e farli solidi come uno specchio di metallo?</p> 
 <p><a name="an_37:19">37:19</a> Insegnaci tu che dirgli!… Nelle tenebre nostre, noi non abbiam parole.</p> 
 <p><a name="an_37:20">37:20</a> Gli si annunzierà forse ch’io voglio parlare? Ma chi mai può bramare d’essere inghiottito?</p> 
 <p><a name="an_37:21">37:21</a> Nessuno può fissare il sole che sfolgora ne’ cieli quando v’è passato il vento a renderli tersi.</p> 
 <p><a name="an_37:22">37:22</a> Dal settentrione viene l’oro; ma Dio è circondato da una maestà terribile;</p> 
 <p><a name="an_37:23">37:23</a> l’Onnipotente noi non lo possiam scoprire. Egli è grande in forza, in equità, in perfetta giustizia; egli non opprime alcuno.</p> 
 <p><a name="an_37:24">37:24</a> Perciò gli uomini lo temono; ei non degna d’uno sguardo chi si presume savio".</p> 
 <p><a name="an_38:1">38:1</a> Allora l’Eterno rispose a Giobbe dal seno della tempesta, e disse:</p> 
 <p><a name="an_38:2">38:2</a> "Chi è costui che oscura i miei disegni con parole prive di senno?</p> 
 <p><a name="an_38:3">38:3</a> Orsù, cingiti i lombi come un prode; io ti farò delle domande e tu insegnami!</p> 
 <p><a name="an_38:4">38:4</a> Dov’eri tu quand’io fondavo la terra? Dillo, se hai tanta intelligenza.</p> 
 <p><a name="an_38:5">38:5</a> Chi ne fissò le dimensioni? giacché tu il sai! chi tirò sovr’essa la corda da misurare?</p> 
 <p><a name="an_38:6">38:6</a> Su che furon poggiate le sue fondamenta, o chi ne pose la pietra angolare</p> 
 <p><a name="an_38:7">38:7</a> quando le stelle del mattino cantavan tutte assieme e tutti i figli di Dio davan in gridi di giubilo?</p> 
 <p><a name="an_38:8">38:8</a> Chi chiuse con porte il mare balzante fuor dal seno materno,</p> 
 <p><a name="an_38:9">38:9</a> quando gli detti le nubi per vestimento e per fasce l’oscurità,</p> 
 <p><a name="an_38:10">38:10</a> quando gli tracciai de’ confini, gli misi sbarre e porte,</p> 
 <p><a name="an_38:11">38:11</a> e dissi: "Fin qui tu verrai, e non oltre; qui si fermerà l’orgoglio de’ tuoi flutti?"</p> 
 <p><a name="an_38:12">38:12</a> Hai tu mai, in vita tua, comandato al mattino? o insegnato il suo luogo all’aurora,</p> 
 <p><a name="an_38:13">38:13</a> perch’ella afferri i lembi della terra, e ne scuota via i malvagi?</p> 
 <p><a name="an_38:14">38:14</a> La terra si trasfigura come creta sotto il sigillo, e appar come vestita d’un ricco manto;</p> 
 <p><a name="an_38:15">38:15</a> i malfattori sono privati della luce loro, e il braccio, alzato già, è spezzato.</p> 
 <p><a name="an_38:16">38:16</a> Sei tu penetrato fino alle sorgenti del mare? hai tu passeggiato in fondo all’abisso?</p> 
 <p><a name="an_38:17">38:17</a> Le porte della morte ti son esse state scoperte? Hai tu veduto le porte dell’ombra di morte?</p> 
 <p><a name="an_38:18">38:18</a> Hai tu abbracciato collo sguardo l’ampiezza della terra? Parla, se la conosci tutta!</p> 
 <p><a name="an_38:19">38:19</a> Dov’è la via che guida al soggiorno della luce? E la tenebra dov’è la sua dimora?</p> 
 <p><a name="an_38:20">38:20</a> Le puoi tu menare verso i loro domini, e sai tu bene i sentieri per ricondurle a casa?</p> 
 <p><a name="an_38:21">38:21</a> Lo sai di sicuro! ché tu eri, allora, già nato, e il numero de’ tuoi giorni è grande!…</p> 
 <p><a name="an_38:22">38:22</a> Sei tu entrato ne’ depositi della neve? Li hai visti i depositi della grandine</p> 
 <p><a name="an_38:23">38:23</a> ch’io tengo in serbo per i tempi della distretta, pel giorno della battaglia e della guerra?</p> 
 <p><a name="an_38:24">38:24</a> Per quali vie si diffonde la luce e si sparge il vento orientale sulla terra?</p> 
 <p><a name="an_38:25">38:25</a> Chi ha aperto i canali all’acquazzone e segnato la via al lampo dei tuoni,</p> 
 <p><a name="an_38:26">38:26</a> perché la pioggia cada sulla terra inabitata, sul deserto ove non sta alcun uomo,</p> 
 <p><a name="an_38:27">38:27</a> e disseti le solitudini desolate, sì che vi germogli e cresca l’erba?</p> 
 <p><a name="an_38:28">38:28</a> Ha forse la pioggia un padre? o chi genera le gocce della rugiada?</p> 
 <p><a name="an_38:29">38:29</a> Dal seno di chi esce il ghiaccio, e la brina del cielo chi la dà alla luce?</p> 
 <p><a name="an_38:30">38:30</a> Le acque, divenute come pietra, si nascondono, e la superficie dell’abisso si congela.</p> 
 <p><a name="an_38:31">38:31</a> Sei tu che stringi i legami delle Pleiadi, o potresti tu scioglier le catene d’Orione?</p> 
 <p><a name="an_38:32">38:32</a> Sei tu che, al suo tempo, fai apparire le costellazioni e guidi la grand’Orsa insieme a’ suoi piccini?</p> 
 <p><a name="an_38:33">38:33</a> Conosci tu le leggi del cielo? e regoli tu il dominio di esso sulla terra?</p> 
 <p><a name="an_38:34">38:34</a> Puoi tu levar la voce fino alle nubi, e far che abbondanza di pioggia ti ricopra?</p> 
 <p><a name="an_38:35">38:35</a> I fulmini parton forse al tuo comando? Ti dicono essi: "Eccoci qua"?</p> 
 <p><a name="an_38:36">38:36</a> Chi ha messo negli strati delle nubi sapienza, o chi ha dato intelletto alla meteora?</p> 
 <p><a name="an_38:37">38:37</a> Chi conta con sapienza le nubi? e gli otri del cielo chi li versa</p> 
 <p><a name="an_38:38">38:38</a> allorché la polvere stemperata diventa come una massa in fusione e le zolle de’ campi si saldan fra loro?</p> 
 <p><a name="an_38:39">38:39</a> Sei tu che cacci la preda per la leonessa, che sazi la fame de’ leoncelli</p> 
 <p><a name="an_38:40">38:40</a> quando si appiattano nelle tane e si mettono in agguato nella macchia?</p> 
 <p><a name="an_38:41">38:41</a> Chi provvede il pasto al corvo quando i suoi piccini gridano a Dio e vanno errando senza cibo?</p> 
 <p><a name="an_39:1">39:1</a> Sai tu quando le capre selvagge delle rocce figliano? Hai tu osservato quando le cerve partoriscono?</p> 
 <p><a name="an_39:2">39:2</a> Conti tu i mesi della lor pregnanza e sai tu il momento in cui debbono sgravarsi?</p> 
 <p><a name="an_39:3">39:3</a> S’accosciano, fanno i lor piccini, e son tosto liberate dalle loro doglie;</p> 
 <p><a name="an_39:4">39:4</a> i lor piccini si fanno forti, crescono all’aperto, se ne vanno, e non tornan più alle madri.</p> 
 <p><a name="an_39:5">39:5</a> Chi manda libero l’onàgro, e chi scioglie i legami all’asino salvatico,</p> 
 <p><a name="an_39:6">39:6</a> al quale ho dato per dimora il deserto, e la terra salata per abitazione?</p> 
 <p><a name="an_39:7">39:7</a> Egli si beffa del frastuono della città, e non ode grida di padrone.</p> 
 <p><a name="an_39:8">39:8</a> Batte le montagne della sua pastura, e va in traccia d’ogni filo di verde.</p> 
 <p><a name="an_39:9">39:9</a> Il bufalo vorrà egli servirti o passar la notte presso alla tua mangiatoia?</p> 
 <p><a name="an_39:10">39:10</a> Legherai tu il bufalo con una corda perché faccia il solco? erpicherà egli le valli dietro a te?</p> 
 <p><a name="an_39:11">39:11</a> Ti fiderai di lui perché la sua forza è grande? Lascerai a lui il tuo lavoro?</p> 
 <p><a name="an_39:12">39:12</a> Conterai su lui perché ti porti a casa la raccolta e ti ammonti il grano sull’aia?</p> 
 <p><a name="an_39:13">39:13</a> Lo struzzo batte allegramente l’ali; ma le penne e le piume di lui son esse pietose?</p> 
 <p><a name="an_39:14">39:14</a> No, poich’egli abbandona sulla terra le proprie uova e le lascia scaldar sopra la sabbia.</p> 
 <p><a name="an_39:15">39:15</a> Egli dimentica che un piede le potrà schiacciare, e che le bestie dei campi le potran calpestare.</p> 
 <p><a name="an_39:16">39:16</a> Tratta duramente i suoi piccini, quasi non fosser suoi; la sua fatica sarà vana, ma ciò non lo turba,</p> 
 <p><a name="an_39:17">39:17</a> ché Iddio l’ha privato di sapienza, e non gli ha impartito intelligenza.</p> 
 <p><a name="an_39:18">39:18</a> Ma quando si leva e piglia lo slancio, si beffa del cavallo e di chi lo cavalca.</p> 
 <p><a name="an_39:19">39:19</a> Sei tu che dài al cavallo il coraggio? che gli vesti il collo d’una fremente criniera?</p> 
 <p><a name="an_39:20">39:20</a> Sei tu che lo fai saltar come la locusta? Il fiero suo nitrito incute spavento.</p> 
 <p><a name="an_39:21">39:21</a> Raspa la terra nella valle ed esulta della sua forza; si slancia incontro alle armi.</p> 
 <p><a name="an_39:22">39:22</a> Della paura si ride, non trema, non indietreggia davanti alla spada.</p> 
 <p><a name="an_39:23">39:23</a> Gli risuona addosso il turcasso, la folgorante lancia e il dardo.</p> 
 <p><a name="an_39:24">39:24</a> Con fremente furia divora la terra. Non sta più fermo quando suona la tromba.</p> 
 <p><a name="an_39:25">39:25</a> Com’ode lo squillo, dice: Aha! e fiuta da lontano la battaglia, la voce tonante dei capi, e il grido di guerra.</p> 
 <p><a name="an_39:26">39:26</a> E’ l’intelligenza tua che allo sparviere fa spiccare il volo e spiegar l’ali verso mezzogiorno?</p> 
 <p><a name="an_39:27">39:27</a> E’ forse al tuo comando che l’aquila si leva in alto e fa il suo nido nei luoghi elevati?</p> 
 <p><a name="an_39:28">39:28</a> Abita nelle rocce e vi pernotta; sta sulla punta delle rupi, sulle vette scoscese;</p> 
 <p><a name="an_39:29">39:29</a> di là spia la preda, e i suoi occhi miran lontano.</p> 
 <p><a name="an_39:30">39:30</a> I suoi piccini s’abbeveran di sangue, e dove son de’ corpi morti, ivi ella si trova".</p> 
 <p><a name="an_40:1">40:1</a> L’Eterno continuò a rispondere a Giobbe e disse:</p> 
 <p><a name="an_40:2">40:2</a> "Il censore dell’Onnipotente vuole ancora contendere con lui? Colui che censura Iddio ha egli una risposta a tutto questo?"</p> 
 <p><a name="an_40:3">40:3</a> Allora Giobbe rispose all’Eterno e disse:</p> 
 <p><a name="an_40:4">40:4</a> "Ecco, io son troppo meschino; che ti risponderei? Io mi metto la mano sulla bocca.</p> 
 <p><a name="an_40:5">40:5</a> Ho parlato una volta, ma non riprenderò la parola, due volte… ma non lo farò più".</p> 
 <p><a name="an_40:6">40:6</a> L’Eterno allora rispose a Giobbe dal seno della tempesta, e disse:</p> 
 <p><a name="an_40:7">40:7</a> "Orsù, cingiti i lombi come un prode; ti farò delle domande e tu insegnami!</p> 
 <p><a name="an_40:8">40:8</a> Vuoi tu proprio annullare il mio giudizio? condannar me per giustificar te stesso?</p> 
 <p><a name="an_40:9">40:9</a> Hai tu un braccio pari a quello di Dio? o una voce che tuoni come la sua?</p> 
 <p><a name="an_40:10">40:10</a> Su via, adornati di maestà, di grandezza, rivestiti di splendore, di magnificenza!</p> 
 <p><a name="an_40:11">40:11</a> Da’ libero corso ai furori dell’ira tua; mira tutti i superbi e abbassali!</p> 
 <p><a name="an_40:12">40:12</a> Mira tutti i superbi e umiliali! e schiaccia gli empi dovunque stanno!</p> 
 <p><a name="an_40:13">40:13</a> Seppelliscili tutti assieme nella polvere, copri di bende la lor faccia nel buio della tomba!</p> 
 <p><a name="an_40:14">40:14</a> Allora, anch’io ti loderò, perché la tua destra t’avrà dato la vittoria.</p> 
 <p><a name="an_40:15">40:15</a> Guarda l’ippopotamo che ho fatto al par di te; esso mangia l’erba come il bove.</p> 
 <p><a name="an_40:16">40:16</a> Ecco la sua forza è nei suoi lombi, e il vigor suo nei muscoli del ventre.</p> 
 <p><a name="an_40:17">40:17</a> Stende rigida come un cedro la coda; i nervi delle sue cosce sono intrecciati insieme.</p> 
 <p><a name="an_40:18">40:18</a> Le sue ossa sono tubi di rame; le sue membra, sbarre di ferro.</p> 
 <p><a name="an_40:19">40:19</a> Esso è il capolavoro di Dio; colui che lo fece l’ha fornito di falce,</p> 
 <p><a name="an_40:20">40:20</a> perché i monti gli producon la pastura; e là tutte le bestie de’ campi gli scherzano intorno.</p> 
 <p><a name="an_40:21">40:21</a> Si giace sotto i loti, nel folto de’ canneti, in mezzo alle paludi.</p> 
 <p><a name="an_40:22">40:22</a> I loti lo copron dell’ombra loro, i salci del torrente lo circondano.</p> 
 <p><a name="an_40:23">40:23</a> Straripi pure il fiume, ei non trema; rimane calmo, anche se avesse un Giordano alla gola.</p> 
 <p><a name="an_40:24">40:24</a> Potrebbe alcuno impadronirsene assalendolo di fronte? o prenderlo colle reti per forargli il naso?</p> 
 <p><a name="an_41:1">41:1</a> (H40-25) Prenderai tu il coccodrillo all’amo? Gli assicurerai la lingua colla corda?</p> 
 <p><a name="an_41:2">41:2</a> (H40-26) Gli passerai un giunco per le narici? Gli forerai le mascelle con l’uncino?</p> 
 <p><a name="an_41:3">41:3</a> (H40-27) Ti rivolgerà egli molte supplicazioni? Ti dirà egli delle parole dolci?</p> 
 <p><a name="an_41:4">41:4</a> (H40-28) Farà egli teco un patto perché tu lo prenda per sempre al tuo servizio?</p> 
 <p><a name="an_41:5">41:5</a> (H40-29) Scherzerai tu con lui come fosse un uccello? L’attaccherai a un filo per divertir le tue ragazze?</p> 
 <p><a name="an_41:6">41:6</a> (H40-30) Ne trafficheranno forse i pescatori? Lo spartiranno essi fra i negozianti?</p> 
 <p><a name="an_41:7">41:7</a> (H40-31) Gli coprirai tu la pelle di dardi e la testa di ramponi?</p> 
 <p><a name="an_41:8">41:8</a> (H40-32) Mettigli un po’ le mani addosso!… Ti ricorderai del combattimento e non ci tornerai!</p> 
 <p><a name="an_41:9">41:9</a> (H41-1) Ecco, fallace è la speranza di chi l’assale; basta scorgerlo e s’è atterrati.</p> 
 <p><a name="an_41:10">41:10</a> (H41-2) Nessuno è tanto ardito da provocarlo. E chi dunque oserà starmi a fronte?</p> 
 <p><a name="an_41:11">41:11</a> (H41-3) Chi mi ha anticipato alcun che perch’io glielo debba rendere? Sotto tutti i cieli, ogni cosa è mia.</p> 
 <p><a name="an_41:12">41:12</a> (H41-4) E non vo’ tacer delle sue membra, della sua gran forza, della bellezza della sua armatura.</p> 
 <p><a name="an_41:13">41:13</a> (H41-5) Chi l’ha mai spogliato della sua corazza? Chi è penetrato fra la doppia fila de’ suoi denti?</p> 
 <p><a name="an_41:14">41:14</a> (H41-6) Chi gli ha aperti i due battenti della gola? Intorno alla chiostra de’ suoi denti sta il terrore.</p> 
 <p><a name="an_41:15">41:15</a> (H41-7) Superbe son le file de’ suoi scudi, strettamente uniti come da un sigillo.</p> 
 <p><a name="an_41:16">41:16</a> (H41-8) Uno tocca l’altro, e tra loro non passa l’aria.</p> 
 <p><a name="an_41:17">41:17</a> (H41-9) Sono saldati assieme, si tengono stretti, sono inseparabili.</p> 
 <p><a name="an_41:18">41:18</a> (H41-10) I suoi starnuti dànno sprazzi di luce; i suoi occhi son come le palpebre dell’aurora.</p> 
 <p><a name="an_41:19">41:19</a> (H41-11) Dalla sua bocca partono vampe, ne scappan fuori scintille di fuoco.</p> 
 <p><a name="an_41:20">41:20</a> (H41-12) Dalle sue narici esce un fumo, come da una pignatta che bolla o da una caldaia.</p> 
 <p><a name="an_41:21">41:21</a> (H41-13) L’alito suo accende i carboni, e una fiamma gli erompe dalla gola.</p> 
 <p><a name="an_41:22">41:22</a> (H41-14) Nel suo collo risiede la forza, dinanzi a lui salta il terrore.</p> 
 <p><a name="an_41:23">41:23</a> (H41-15) Compatte sono in lui le parti flosce della carne, gli stanno salde addosso, non si muovono.</p> 
 <p><a name="an_41:24">41:24</a> (H41-16) Il suo cuore è duro come il sasso, duro come la macina di sotto.</p> 
 <p><a name="an_41:25">41:25</a> (H41-17) Quando si rizza, tremano i più forti, e dalla paura son fuori di sé.</p> 
 <p><a name="an_41:26">41:26</a> (H41-18) Invano lo si attacca con la spada; a nulla valgon lancia, giavellotto, corazza.</p> 
 <p><a name="an_41:27">41:27</a> (H41-19) Il ferro è per lui come paglia; il rame, come legno tarlato.</p> 
 <p><a name="an_41:28">41:28</a> (H41-20) La figlia dell’arco non lo mette in fuga; le pietre della fionda si mutano per lui in stoppia.</p> 
 <p><a name="an_41:29">41:29</a> (H41-21) Stoppia gli par la mazza e si ride del fremer della lancia.</p> 
 <p><a name="an_41:30">41:30</a> (H41-22) Il suo ventre è armato di punte acute, e lascia come tracce d’erpice sul fango.</p> 
 <p><a name="an_41:31">41:31</a> (H41-23) Fa bollire l’abisso come una caldaia, del mare fa come un gran vaso da profumi.</p> 
 <p><a name="an_41:32">41:32</a> (H41-24) Si lascia dietro una scia di luce; l’abisso par coperto di bianca chioma.</p> 
 <p><a name="an_41:33">41:33</a> (H41-25) Non v’è sulla terra chi lo domi; è stato fatto per non aver paura.</p> 
 <p><a name="an_41:34">41:34</a> (H41-26) Guarda in faccia tutto ciò ch’è eccelso, è re su tutte le belve più superbe".</p> 
 <p><a name="an_42:1">42:1</a> Allora Giobbe rispose all’Eterno e disse:</p> 
 <p><a name="an_42:2">42:2</a> "Io riconosco che tu puoi tutto, e che nulla può impedirti d’eseguire un tuo disegno.</p> 
 <p><a name="an_42:3">42:3</a> Chi è colui che senza intendimento offusca il tuo disegno?… Sì, ne ho parlato; ma non lo capivo; son cose per me troppo maravigliose ed io non le conosco.</p> 
 <p><a name="an_42:4">42:4</a> Deh, ascoltami, io parlerò; io ti farò delle domande e tu insegnami!</p> 
 <p><a name="an_42:5">42:5</a> Il mio orecchio avea sentito parlar di te ma ora l’occhio mio t’ha veduto.</p> 
 <p><a name="an_42:6">42:6</a> Perciò mi ritratto, mi pento sulla polvere e sulla cenere".</p> 
 <p><a name="an_42:7">42:7</a> Dopo che ebbe rivolto questi discorsi a Giobbe, l’Eterno disse a Elifaz di Teman: "L’ira mia è accesa contro te e contro i tuoi due amici, perché non avete parlato di me secondo la verità, come ha fatto il mio servo Giobbe.</p> 
 <p><a name="an_42:8">42:8</a> Ora dunque prendetevi sette tori e sette montoni, venite a trovare il mio servo Giobbe e offriteli in olocausto per voi stessi. Il mio servo Giobbe pregherà per voi; ed io avrò riguardo a lui per non punir la vostra follia; poiché non avete parlato di me secondo la verità, come ha fatto il mio servo Giobbe".</p> 
 <p><a name="an_42:9">42:9</a> Elifaz di Teman e Bildad di Suach e Tsofar di Naama se ne andarono e fecero come l’Eterno aveva loro ordinato; e l’Eterno ebbe riguardo a Giobbe.</p> 
 <p><a name="an_42:10">42:10</a> E quando Giobbe ebbe pregato per i suoi amici, l’Eterno lo ristabilì nella condizione di prima e gli rese il doppio di tutto quello che già gli era appartenuto.</p> 
 <p><a name="an_42:11">42:11</a> Tutti i suoi fratelli, tutte le sue sorelle e tutte le sue conoscenze di prima vennero a trovarlo, mangiarono con lui in casa sua, gli fecero le loro condoglianze e lo consolarono di tutti i mali che l’Eterno gli avea fatto cadere addosso; e ognuno d’essi gli dette un pezzo d’argento e un anello d’oro.</p> 
 <p><a name="an_42:12">42:12</a> E l’Eterno benedì gli ultimi anni di Giobbe più de’ primi; ed ei s’ebbe quattordicimila pecore, seimila cammelli, mille paia di bovi e mille asine.</p> 
 <p><a name="an_42:13">42:13</a> E s’ebbe pure sette figliuoli e tre figliuole;</p> 
 <p><a name="an_42:14">42:14</a> e chiamò la prima, Colomba; la seconda, Cassia; la terza, Cornustibia.</p> 
 <p><a name="an_42:15">42:15</a> E in tutto il paese non c’eran donne così belle come le figliuole di Giobbe; e il padre assegnò loro una eredità tra i loro fratelli.</p> 
 <p><a name="an_42:16">42:16</a> Giobbe, dopo questo, visse centoquarant’anni, e vide i suoi figliuoli e i figliuoli dei suoi figliuoli, fino alla quarta generazione.</p> 
 <p><a name="an_42:17">42:17</a> Poi Giobbe morì vecchio e sazio di giorni.</p> 
 <p></p><hr>
 <center>
 <a href="psa.htm">Next: Psalms</a></center>
 </body>