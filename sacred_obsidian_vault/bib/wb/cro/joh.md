<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="luk.htm">Previous</a> 
 <a href="act.htm">Next</a> 
 </center>
 <hr>
  <h3 align="center">Croatian Bible: John</h3> 
 <p><a name="an_1:1">1:1</a> U početku bijaše Riječ i Riječ bijaše u Boga i Riječ bijaše Bog.</p> 
 <p><a name="an_1:2">1:2</a> Ona bijaše u početku u Boga.</p> 
 <p><a name="an_1:3">1:3</a> Sve postade po njoj i bez nje ne postade ništa. Svemu što postade</p> 
 <p><a name="an_1:4">1:4</a> u njoj bijaše život i život bijaše ljudima svjetlo;</p> 
 <p><a name="an_1:5">1:5</a> i svjetlo u tami svijetli i tama ga ne obuze.</p> 
 <p><a name="an_1:6">1:6</a> Bi čovjek poslan od Boga, ime mu Ivan.</p> 
 <p><a name="an_1:7">1:7</a> On dođe kao svjedok da posvjedoči za Svjetlo da svi vjeruju po njemu.</p> 
 <p><a name="an_1:8">1:8</a> Ne bijaše on Svjetlo, nego - da posvjedoči za Svjetlo.</p> 
 <p><a name="an_1:9">1:9</a> Svjetlo istinsko koje prosvjetljuje svakog čovjeka dođe na svijet;</p> 
 <p><a name="an_1:10">1:10</a> bijaše na svijetu i svijet po njemu posta i svijet ga ne upozna.</p> 
 <p><a name="an_1:11">1:11</a> K svojima dođe i njegovi ga ne primiše.</p> 
 <p><a name="an_1:12">1:12</a> A onima koji ga primiše podade moć da postanu djeca Božja: onima koji vjeruju u njegovo ime,</p> 
 <p><a name="an_1:13">1:13</a> koji su rođeni ne od krvi, ni od volje tjelesne, ni od volje muževlje, nego - od Boga.</p> 
 <p><a name="an_1:14">1:14</a> I Riječ tijelom postade i nastani se među nama i vidjesmo slavu njegovu - slavu koju ima kao Jedinorođenac od Oca - pun milosti i istine.</p> 
 <p><a name="an_1:15">1:15</a> Ivan svjedoči za njega. Viče: "To je onaj o kojem rekoh: koji za mnom dolazi, preda mnom je jer bijaše prije mene!"</p> 
 <p><a name="an_1:16">1:16</a> Doista, od punine njegove svi mi primismo, i to milost na milost.</p> 
 <p><a name="an_1:17">1:17</a> Uistinu, Zakon bijaše dan po Mojsiju, a milost i istina nasta po Isusu Kristu.</p> 
 <p><a name="an_1:18">1:18</a> Boga nitko nikada ne vidje: Jedinorođenac - Bog - koji je u krilu Očevu, on ga obznani.</p> 
 <p><a name="an_1:19">1:19</a> A evo svjedočanstva Ivanova. Kad su Židovi iz Jeruzalema  poslali k njemu svećenike i levite da ga upitaju: "Tko si ti?",</p> 
 <p><a name="an_1:20">1:20</a> on prizna; ne zanijeka, nego prizna: "Ja nisam Krist." </p> 
 <p><a name="an_1:21">1:21</a> Upitaše  ga nato: "Što dakle? Jesi li Ilija?" Odgovori: "Nisam." "Jesi  li Prorok?" Odgovori: "Ne." </p> 
 <p><a name="an_1:22">1:22</a> Tada mu rekoše: "Pa tko si da  dadnemo odgovor onima koji su nas poslali? Što kažeš sam o sebi?" </p> 
 <p><a name="an_1:23">1:23</a> On odgovori: "Ja sam glas koji viče u pustinji: Poravnite put Gospodnji! - kako reče prorok Izaija."</p> 
 <p><a name="an_1:24">1:24</a> A neki izaslanici bijahu farizeji. </p> 
 <p><a name="an_1:25">1:25</a> Oni prihvatiše  riječ i upitaše ga: "Zašto onda krstiš kad nisi Krist, ni Ilija, ni Prorok?" </p> 
 <p><a name="an_1:26">1:26</a> Ivan im odgovori: "Ja krstim vodom. Među vama  stoji koga vi ne poznate - </p> 
 <p><a name="an_1:27">1:27</a> onaj koji za mnom dolazi, komu  ja nisam dostojan odriješiti remenje na obući." </p> 
 <p><a name="an_1:28">1:28</a> To se dogodilo  u Betaniji s onu stranu Jordana, gdje je Ivan krstio.</p> 
 <p><a name="an_1:29">1:29</a> Sutradan Ivan ugleda Isusa gdje dolazi k njemu pa reče:  "Evo Jaganjca Božjega koji odnosi grijeh svijeta!" </p> 
 <p><a name="an_1:30">1:30</a> To je  onaj o kojem rekoh: Za mnom dolazi čovjek koji je preda mnom jer bijaše prije mene!"</p> 
 <p><a name="an_1:31">1:31</a> "Ja ga nisam poznavao, ali baš zato dođoh i krstim vodom  da se on očituje Izraelu." </p> 
 <p><a name="an_1:32">1:32</a> I posvjedoči Ivan: "Promatrao  sam Duha gdje s neba silazi kao golub i ostaje na njemu. </p> 
 <p><a name="an_1:33">1:33</a> Njega  ja nisam poznavao, ali onaj koji me posla vodom krstiti reče  mi: 'Na koga vidiš da Duh silazi i ostaje na njemu, to je onaj  koji krsti Duhom Svetim.' </p> 
 <p><a name="an_1:34">1:34</a> I ja sam to vidio i svjedočim:  on je Sin Božji."</p> 
 <p><a name="an_1:35">1:35</a> Sutradan opet stajaše Ivan s dvojicom svojih učenika. </p> 
 <p><a name="an_1:36">1:36</a> Ugleda Isusa koji je onuda prolazio i reče: "Evo Jaganjca  Božjega!" </p> 
 <p><a name="an_1:37">1:37</a> Te njegove riječi čula ona dva njegova učenika  pa pođoše za Isusom. </p> 
 <p><a name="an_1:38">1:38</a> Isus se obazre i vidjevši da idu za  njim, upita ih: "Što tražite?" Oni mu rekoše: "Rabbi" - što znači:  "Učitelju - gdje stanuješ?" </p> 
 <p><a name="an_1:39">1:39</a> Reče im: "Dođite i vidjet ćete."  Pođoše dakle i vidješe gdje stanuje i ostadoše kod njega onaj  dan. Bila je otprilike deseta ura.</p> 
 <p><a name="an_1:40">1:40</a> Jedan od one dvojice, koji su čuvši Ivana pošli za Isusom, bijaše Andrija, brat Šimuna Petra. </p> 
 <p><a name="an_1:41">1:41</a> On najprije nađe svoga  brata Šimuna te će mu: "Našli smo Mesiju!" - što znači "Krist  - Pomazanik". </p> 
 <p><a name="an_1:42">1:42</a> Dovede ga Isusu, a Isus ga pogleda i reče:  "Ti si Šimun, sin Ivanov! Zvat ćeš se Kefa!" - što znači "Petar  - Stijena".</p> 
 <p><a name="an_1:43">1:43</a> Sutradan naumi Isus poći u Galileju. Nađe Filipa i reče mu:  "Pođi za mnom!" </p> 
 <p><a name="an_1:44">1:44</a> Filip je bio iz Betsaide, iz grada Andrijina  i Petrova.</p> 
 <p><a name="an_1:45">1:45</a> Filip nađe Natanaela i javi mu: "Našli smo onoga o kome  je pisao Mojsije u Zakonu i Proroci: Isusa, sina Josipova, iz  Nazareta." </p> 
 <p><a name="an_1:46">1:46</a> Reče mu Natanael: "Iz Nazareta da može biti što  dobro?" Kaže mu Filip: "Dođi i vidi."</p> 
 <p><a name="an_1:47">1:47</a> Kad Isus ugleda gdje Natanael dolazi k njemu, reče za  njega: "Evo istinitog Izraelca u kojem nema prijevare!" </p> 
 <p><a name="an_1:48">1:48</a> Kaže  mu Natanael: "Odakle me poznaješ?" Odgovori mu Isus: "Vidjeh  te prije negoli te Filip pozva, dok si bio pod smokvom." </p> 
 <p><a name="an_1:49">1:49</a> Nato  će mu Natanael: "Učitelju, ti si Sin Božji! Ti kralj si Izraelov!" </p> 
 <p><a name="an_1:50">1:50</a> Odgovori mu Isus: "Stoga što ti rekoh: 'Vidjeh te pod smokvom', vjeruješ. I više ćeš od toga vidjeti!" </p> 
 <p><a name="an_1:51">1:51</a> I nadoda: "Zaista, zaista, kažem vam: gledat ćete otvoreno nebo i anđele Božje  gdje uzlaze i silaze nad Sina Čovječjega."</p> 
 <p><a name="an_2:1">2:1</a> Trećeg dana bijaše svadba u Kani Galilejskoj. Bila ondje Isusova  majka. </p> 
 <p><a name="an_2:2">2:2</a> Na svadbu bijaše pozvan i Isus i njegovi učenici. </p> 
 <p><a name="an_2:3">2:3</a> Kad  ponesta vina, Isusu će njegova majka: "Vina nemaju." </p> 
 <p><a name="an_2:4">2:4</a> Kaže  joj Isus: "Ženo, što ja imam s tobom? Još nije došao moj čas!" </p> 
 <p><a name="an_2:5">2:5</a> Nato će njegova mati poslužiteljima: "Što god vam rekne, učinite!"</p> 
 <p><a name="an_2:6">2:6</a> A bijaše ondje Židovima za čišćenje šest kamenih posuda  od po dvije do tri mjere. </p> 
 <p><a name="an_2:7">2:7</a> Kaže Isus poslužiteljima: "Napunite  posude vodom!" I napune ih do vrha. </p> 
 <p><a name="an_2:8">2:8</a> Tada im reče: "Zagrabite  sada i nosite ravnatelju stola." Oni odnesu. </p> 
 <p><a name="an_2:9">2:9</a> Kad okusi vodu  što posta vinom, a nije znao odakle je - znale su sluge koje  zagrabiše vodu - ravnatelj stola pozove zaručnika </p> 
 <p><a name="an_2:10">2:10</a> i kaže  mu: "Svaki čovjek stavlja na stol najprije dobro vino, a kad  se ponapiju, gore. Ti si čuvao dobro vino sve do sada."</p> 
 <p><a name="an_2:11">2:11</a> Tako, u Kani Galilejskoj, učini Isus prvo znamenje i  objavi svoju slavu te povjerovaše u njega njegovi učenici. </p> 
 <p><a name="an_2:12">2:12</a> Nakon  toga siđe sa svojom majkom, s braćom i sa svojim učenicima u  Kafarnaum. Ondje ostadoše nekoliko dana.</p> 
 <p><a name="an_2:13">2:13</a> Blizu bijaše židovska Pasha. Stoga Isus uziđe u Jeruzalem. </p> 
 <p><a name="an_2:14">2:14</a> U Hramu nađe prodavače volova, ovaca i golubova i mjenjače  gdje sjede. </p> 
 <p><a name="an_2:15">2:15</a> I načini bič od užeta te ih sve istjera iz Hrama  zajedno s ovcama i volovima. Mjenjačima rasu novac i stolove  isprevrta, </p> 
 <p><a name="an_2:16">2:16</a> a prodavačima golubova reče: "Nosite to odavde  i ne činite od kuće Oca mojega kuću trgovačku." </p> 
 <p><a name="an_2:17">2:17</a> Prisjetiše  se njegovi učenici da je pisano: Izjeda me revnost za Dom  tvoj. </p> 
 <p><a name="an_2:18">2:18</a> Nato se umiješaju Židovi i upitaju ga: "Koje nam znamenje  možeš pokazati da to smiješ činiti?" </p> 
 <p><a name="an_2:19">2:19</a> Odgovori im Isus: "Razvalite  ovaj hram i ja ću ga u tri dana podići." </p> 
 <p><a name="an_2:20">2:20</a> Rekoše mu nato Židovi:  "Četrdeset i šest godina gradio se ovaj Hram, a ti da ćeš ga  u tri dana podići?" </p> 
 <p><a name="an_2:21">2:21</a> No on je govorio o hramu svoga tijela. </p> 
 <p><a name="an_2:22">2:22</a> Pošto uskrsnu od mrtvih, prisjetiše se njegovi učenici da  je to htio reći te povjerovaše Pismu i besjedi koju Isus reče.</p> 
 <p><a name="an_2:23">2:23</a> Dok je boravio u Jeruzalemu o blagdanu Pashe, mnogi povjerovaše  u njegovo ime promatrajući znamenja koja je činio. </p> 
 <p><a name="an_2:24">2:24</a> No sam  se Isus njima nije povjeravao jer ih je sve dobro poznavao </p> 
 <p><a name="an_2:25">2:25</a> i  nije trebalo da mu tko daje svjedočanstvo o čovjeku: ta sam je  dobro znao što je u čovjeku.</p> 
 <p><a name="an_3:1">3:1</a> Bijaše među farizejima čovjek imenom Nikodem, ugledan Židov. </p> 
 <p><a name="an_3:2">3:2</a> On dođe Isusu obnoć i reče mu: "Rabbi, znamo da si od Boga  došao kao učitelj jer nitko ne može činiti znamenja kakva ti  činiš ako Bog nije s njime." </p> 
 <p><a name="an_3:3">3:3</a> Odgovori mu Isus: "Zaista, zaista, kažem ti: tko se ne rodi nanovo, odozgor, ne može vidjeti kraljevstva Božjega!"</p> 
 <p><a name="an_3:4">3:4</a> Kaže mu Nikodem: "Kako se čovjek može roditi kad je star?  Zar može po drugi put ući u utrobu majke svoje i roditi se?" </p> 
 <p><a name="an_3:5">3:5</a> Odgovori Isus: "Zaista, zaista, kažem ti: ako se tko ne rodi iz vode i Duha, ne može ući u kraljevstvo Božje.</p> 
 <p><a name="an_3:6">3:6</a> Što je od tijela rođeno, tijelo je; i što je od Duha rođeno, duh je.</p> 
 <p><a name="an_3:7">3:7</a> Ne čudi se što ti rekoh: 'Treba da se rodite nanovo, odozgor.'</p> 
 <p><a name="an_3:8">3:8</a> Vjetar puše gdje hoće; čuješ mu šum, a ne znaš odakle dolazi i kamo ide. Tako je sa svakim koji je rođen od Duha."</p> 
 <p><a name="an_3:9">3:9</a> Upita ga Nikodem: "Kako se to može zbiti?" </p> 
 <p><a name="an_3:10">3:10</a> Odgovori  mu Isus: "Ti si učitelj u Izraelu pa to da ne razumiješ?</p> 
 <p><a name="an_3:11">3:11</a> Zaista, zaista, kažem ti: govorimo što znamo, svjedočimo za ono što vidjesmo, ali svjedočanstva našega ne primate.</p> 
 <p><a name="an_3:12">3:12</a> Ako vam rekoh zemaljsko pa ne vjerujete, kako ćete vjerovati kad vam budem govorio nebesko?</p> 
 <p><a name="an_3:13">3:13</a> Nitko nije uzašao na nebo doli onaj koji siđe s neba, Sin Čovječji.</p> 
 <p><a name="an_3:14">3:14</a> I kao što je Mojsije podigao zmiju u pustinji tako ima biti podignut Sin Čovječji</p> 
 <p><a name="an_3:15">3:15</a> da svaki koji vjeruje u njemu ima život vječni.</p> 
 <p><a name="an_3:16">3:16</a> Uistinu, Bog je tako ljubio svijet te je dao svoga Sina Jedinorođenca da nijedan koji u njega vjeruje ne propadne, nego da ima život vječni.</p> 
 <p><a name="an_3:17">3:17</a> Ta Bog nije poslao Sina na svijet da sudi svijetu, nego da se svijet spasi po njemu.</p> 
 <p><a name="an_3:18">3:18</a> Tko vjeruje u njega, ne osuđuje se; a tko ne vjeruje, već je osuđen što nije vjerovao u ime jedinorođenoga Sina Božjega.</p> 
 <p><a name="an_3:19">3:19</a> A ovo je taj sud: Svjetlost je došla na svijet, ali ljudi su više ljubili tamu nego svjetlost jer djela im bijahu zla.</p> 
 <p><a name="an_3:20">3:20</a> Uistinu, tko god čini zlo, mrzi svjetlost i ne dolazi k svjetlosti da se ne razotkriju djela njegova;</p> 
 <p><a name="an_3:21">3:21</a> a tko čini istinu, dolazi k svjetlosti nek bude bjelodano da su djela njegova u Bogu učinjena."</p> 
 <p><a name="an_3:22">3:22</a> Poslije toga ode Isus sa svojim učenicima u Judejsku  zemlju. Tu je boravio s njima i krstio. </p> 
 <p><a name="an_3:23">3:23</a> A krstio je i Ivan, u Enonu blizu Salima, jer ondje bijaše mnogo vode. Ljudi su  dolazili i krstili se. </p> 
 <p><a name="an_3:24">3:24</a> Jer Ivan još nije bio bačen u tamnicu.</p> 
 <p><a name="an_3:25">3:25</a> Između Ivanovih učenika i nekog Židova nastade tako prepirka  o čišćenju. </p> 
 <p><a name="an_3:26">3:26</a> Dođoše Ivanu i rekoše mu: "Učitelju, onaj koji  s tobom bijaše s onu stranu Jordana i za kojega si ti svjedočio  - on eno krsti i svi hrle k njemu." </p> 
 <p><a name="an_3:27">3:27</a> Ivan odgovori: "Nitko ne može sebi uzeti ništa ako mu nije dano s neba.</p> 
 <p><a name="an_3:28">3:28</a> Vi ste mi sami svjedoci da sam rekao: 'Nisam ja Krist, nego poslan sam pred njim.'</p> 
 <p><a name="an_3:29">3:29</a> Tko ima zaručnicu, zaručnik je. A prijatelj zaručnikov, koji stoji uza nj i sluša ga, klikće od radosti na glas zaručnikov. Ta se moja radost upravo ispunila.</p> 
 <p><a name="an_3:30">3:30</a> On treba da raste, a ja da se umanjujem.</p> 
 <p><a name="an_3:31">3:31</a> Tko odozgor dolazi, on je iznad sviju; tko je sa zemlje, zemaljski je i zemaljski govori. Tko dolazi s neba, on je iznad sviju:</p> 
 <p><a name="an_3:32">3:32</a> što je vidio i čuo - za to svjedoči, a svjedočanstva njegova nitko ne prima.</p> 
 <p><a name="an_3:33">3:33</a> Tko primi njegovo svjedočanstvo, potvrđuje da je Bog istinit.</p> 
 <p><a name="an_3:34">3:34</a> Uistinu, onaj koga Bog posla Božje riječi govori jer Bog Duha ne daje na mjeru.</p> 
 <p><a name="an_3:35">3:35</a> Otac ljubi Sina i sve je predao u ruku njegovu.</p> 
 <p><a name="an_3:36">3:36</a> Tko vjeruje u Sina, ima vječni život; a tko neće da vjeruje u Sina, neće vidjeti života; gnjev Božji ostaje na njemu."</p> 
 <p><a name="an_4:1">4:1</a> Kad Gospodin dozna da su farizeji dočuli kako on, Isus, okuplja  i krsti više učenika nego Ivan - </p> 
 <p><a name="an_4:2">4:2</a> iako zapravo nije krstio  sam Isus, nego njegovi učenici - </p> 
 <p><a name="an_4:3">4:3</a> ode iz Judeje i ponovno se  vrati u Galileju.</p> 
 <p><a name="an_4:4">4:4</a> Morao je proći kroza Samariju. </p> 
 <p><a name="an_4:5">4:5</a> Dođe dakle u samarijski  grad koji se zove Sihar, blizu imanja što ga Jakov dade svojemu  sinu Josipu. </p> 
 <p><a name="an_4:6">4:6</a> Ondje bijaše zdenac Jakovljev. Isus je umoran od puta sjedio na zdencu. Bila je otprilike šesta  ura. </p> 
 <p><a name="an_4:7">4:7</a> Dođe neka žena Samarijanka zahvatiti vode. Kaže joj Isus:  "Daj mi piti!" </p> 
 <p><a name="an_4:8">4:8</a> Njegovi učenici bijahu otišli u grad kupiti  hrane. </p> 
 <p><a name="an_4:9">4:9</a> Kaže mu na to Samarijanka: "Kako ti, Židov, išteš piti  od mene, Samarijanke?" Jer Židovi se ne druže sa Samarijancima. </p> 
 <p><a name="an_4:10">4:10</a> Isus joj odgovori: "Kad bi znala dar Božji i tko je onaj koji ti veli: 'Daj mi piti', ti bi u njega zaiskala i on bi ti dao vode žive."</p> 
 <p><a name="an_4:11">4:11</a> Odvrati mu žena: "Gospodine, ta nemaš ni čime bi zahvatio, a zdenac je dubok. Otkuda ti dakle voda živa? </p> 
 <p><a name="an_4:12">4:12</a> Zar si ti  možda veći od oca našeg Jakova koji nam dade ovaj zdenac i sam  je iz njega pio, a i sinovi njegovi i stada njegova?" </p> 
 <p><a name="an_4:13">4:13</a> Odgovori  joj Isus: "Tko god pije ove vode, opet će ožednjeti.</p> 
 <p><a name="an_4:14">4:14</a> A tko bude pio vode koju ću mu ja dati, ne, neće ožednjeti nikada: voda koju ću mu ja dati postat će u njemu izvorom vode koja struji u život vječni."</p> 
 <p><a name="an_4:15">4:15</a> Kaže mu žena: "Gospodine, daj mi te vode da ne žeđam  i da ne moram dolaziti ovamo zahvaćati." </p> 
 <p><a name="an_4:16">4:16</a> Nato joj on reče:  "Idi i zovi svoga muža pa se vrati ovamo." </p> 
 <p><a name="an_4:17">4:17</a> Odgovori mu žena:  "Nemam muža." Kaže joj Isus: "Dobro si rekla: 'Nemam muža!' </p> 
 <p><a name="an_4:18">4:18</a> Pet  si doista muževa imala, a ni ovaj koga sada imaš nije ti muž.  To si po istini rekla." </p> 
 <p><a name="an_4:19">4:19</a> Kaže mu žena: "Gospodine, vidim da  si prorok. </p> 
 <p><a name="an_4:20">4:20</a> Naši su se očevi klanjali na ovome brdu, a vi  kažete da je u Jeruzalemu mjesto gdje se treba klanjati." </p> 
 <p><a name="an_4:21">4:21</a> A  Isus joj reče: "Vjeruj mi, ženo, dolazi čas kad se nećete klanjati Ocu ni na ovoj gori ni u Jeruzalemu.</p> 
 <p><a name="an_4:22">4:22</a> Vi se klanjate onome što ne poznate, a mi se klanjamo onome što poznamo jer spasenje dolazi od Židova.</p> 
 <p><a name="an_4:23">4:23</a> Ali dolazi čas - sada je! - kad će se istinski klanjatelji klanjati Ocu u duhu i istini jer takve upravo klanjatelje traži Otac.</p> 
 <p><a name="an_4:24">4:24</a> Bog je duh i koji se njemu klanjaju, u duhu i istini treba da se klanjaju."</p> 
 <p><a name="an_4:25">4:25</a> Kaže mu žena: "Znam da ima doći Mesija zvani Krist -  Pomazanik. Kad on dođe, objavit će nam sve." </p> 
 <p><a name="an_4:26">4:26</a> Kaže joj Isus:  "Ja sam, ja koji s tobom govorim!"</p> 
 <p><a name="an_4:27">4:27</a> Uto dođu njegovi učenici pa se začude što razgovara sa  ženom. Nitko ga ipak ne zapita: "Što tražiš?" ili: "Što razgovaraš  s njom?"</p> 
 <p><a name="an_4:28">4:28</a> Žena ostavi svoj krčag pa ode u grad i reče ljudima: </p> 
 <p><a name="an_4:29">4:29</a> "Dođite da vidite čovjeka koji mi je kazao sve što sam počinila.  Da to nije Krist?" </p> 
 <p><a name="an_4:30">4:30</a> Oni iziđu iz grada te se upute k njemu. </p> 
 <p><a name="an_4:31">4:31</a> Učenici ga dotle nudili: "Učitelju, jedi!" </p> 
 <p><a name="an_4:32">4:32</a> A on im reče:  "Hraniti mi se valja jelom koje vi ne poznajete." </p> 
 <p><a name="an_4:33">4:33</a> Učenici  se nato zapitkivahu: "Da mu nije tko donio jesti?" </p> 
 <p><a name="an_4:34">4:34</a> Kaže im  Isus:  "Jelo je moje vršiti volju onoga koji me posla i dovršiti djelo njegovo.</p> 
 <p><a name="an_4:35">4:35</a> Ne govorite li vi: 'Još četiri mjeseca i evo žetve?' Gle, kažem vam, podignite oči svoje i pogledajte polja: već se bjelasaju za žetvu.</p> 
 <p><a name="an_4:36">4:36</a> Žetelac već prima plaću, sabire plod za vječni život da se sijač i žetelac zajedno raduju.</p> 
 <p><a name="an_4:37">4:37</a> Tu se obistinjuje izreka: 'Jedan sije, drugi žanje.'</p> 
 <p><a name="an_4:38">4:38</a> Ja vas poslah žeti ono oko čega se niste trudili; drugi su se trudili, a vi ste ušli u trud njihov."</p> 
 <p><a name="an_4:39">4:39</a> Mnogi Samarijanci iz onoga grada povjerovaše u njega  zbog riječi žene koja je svjedočila: "Kazao mi je sve što sam  počinila." </p> 
 <p><a name="an_4:40">4:40</a> Kad su dakle Samarijanci došli k njemu, moljahu  ga da ostane u njih. I ostade ondje dva dana. </p> 
 <p><a name="an_4:41">4:41</a> Tada ih je  još mnogo više povjerovalo zbog njegove riječi </p> 
 <p><a name="an_4:42">4:42</a> pa govorahu  ženi: "Sada više ne vjerujemo zbog tvoga kazivanja; ta sami smo  čuli i znamo: ovo je uistinu Spasitelj svijeta."</p> 
 <p><a name="an_4:43">4:43</a> Nakon dva dana ode odande u Galileju. </p> 
 <p><a name="an_4:44">4:44</a> Sam je Isus  doduše izjavio da prorok nema časti u svom zavičaju. </p> 
 <p><a name="an_4:45">4:45</a> Kad  je dakle stigao u Galileju, Galilejci ga lijepo primiše jer bijahu  vidjeli što je sve učinio u Jeruzalemu za blagdana. Jer su i  oni bili uzišli na blagdan.</p> 
 <p><a name="an_4:46">4:46</a> Dođe dakle ponovno u Kanu Galilejsku, gdje bijaše pretvorio  vodu u vino. Ondje bijaše neki kraljevski službenik koji je imao  bolesna sina u Kafarnaumu. </p> 
 <p><a name="an_4:47">4:47</a> Kad je čuo da je Isus došao iz  Judeje u Galileju, ode k njemu pa ga moljaše da siđe i ozdravi  mu sina jer već samo što nije umro. </p> 
 <p><a name="an_4:48">4:48</a> Nato mu Isus reče: "Ako  ne vidite znamenja i čudesa, ne vjerujete!" </p> 
 <p><a name="an_4:49">4:49</a> Kaže mu kraljevski  službenik: "Gospodine, siđi dok mi ne umre dijete." </p> 
 <p><a name="an_4:50">4:50</a> Kaže  mu Isus: "Idi, sin tvoj živi!" Povjerova čovjek riječi koju mu reče Isus i ode. </p> 
 <p><a name="an_4:51">4:51</a> Dok je on  još silazio, pohite mu u susret sluge s viješću da mu sin živi. </p> 
 <p><a name="an_4:52">4:52</a> Upita ih dakle za uru kad mu je krenulo nabolje. Rekoše mu:  "Jučer oko sedme ure pustila ga ognjica." </p> 
 <p><a name="an_4:53">4:53</a> Tada razabra otac  da je to bilo upravo onog časa kad mu Isus reče: "Sin tvoj živi."  I povjerova on i sav dom njegov.</p> 
 <p><a name="an_4:54">4:54</a> Bijaše to drugo znamenje što ga učini Isus po povratku  iz Judeje u Galileju.</p> 
 <p><a name="an_5:1">5:1</a> Nakon toga bijaše židovski blagdan pa Isus uziđe u Jeruzalem. </p> 
 <p><a name="an_5:2">5:2</a> U Jeruzalemu se kod Ovčjih vrata nalazi kupalište koje se  hebrejski zove Bethzatha, a ima pet trijemova. </p> 
 <p><a name="an_5:3">5:3</a> U njima je  ležalo mnoštvo bolesnika - slijepih, hromih, uzetih:čekali su  da izbije voda.. </p> 
 <p><a name="an_5:4">5:4</a> Anđeo bi Gospodnji, naime, silazio od vremena  do vremena u ribnjak i pokrenuo vodu: tko bi prvi ušao pošto  je voda izbila, ozdravio bi makar bolovao od bilo kakve bolesti.</p> 
 <p><a name="an_5:5">5:5</a> Bijaše ondje neki čovjek koji je trpio od svoje bolesti  trideset i osam godina. </p> 
 <p><a name="an_5:6">5:6</a> Kad ga Isus opazi gdje leži i kada  dozna da je već dugo u tome stanju, kaže mu: "Želiš li ozdraviti?" </p> 
 <p><a name="an_5:7">5:7</a> Odgovori mu bolesnik: "Gospodine, nikoga nemam tko bi me uronio  u kupalište kad se voda uzbiba. Dok ja stignem, drugi već prije  mene siđe." </p> 
 <p><a name="an_5:8">5:8</a> Kaže mu Isus: "Ustani, uzmi svoju postelju i hodi!" </p> 
 <p><a name="an_5:9">5:9</a> Čovjek odmah ozdravi, uzme svoju postelju i prohoda. Toga dana bijaše subota. </p> 
 <p><a name="an_5:10">5:10</a> Židovi su stoga govorili ozdravljenomu:  "Subota je! Ne smiješ nositi postelju svoju!" </p> 
 <p><a name="an_5:11">5:11</a> On im odvrati:  "Onaj koji me ozdravi reče mi: 'Uzmi svoju postelju i hodi!'" </p> 
 <p><a name="an_5:12">5:12</a> Upitaše ga dakle: "Tko je taj čovjek koji ti je rekao: 'Uzmi  i hodi?'"</p> 
 <p><a name="an_5:13">5:13</a> No ozdravljenik nije znao tko je taj jer je Isus nestao  u mnoštvu što se ondje nalazilo. </p> 
 <p><a name="an_5:14">5:14</a> Nakon toga nađe ga Isus  u Hramu i reče mu: "Eto, ozdravio si! Više ne griješi da te što  gore ne snađe!" </p> 
 <p><a name="an_5:15">5:15</a> Čovjek ode i javi Židovima da je Isus onaj  koji ga je ozdravio. </p> 
 <p><a name="an_5:16">5:16</a> Zbog toga su Židovi počeli Isusa napadati  što to radi subotom. </p> 
 <p><a name="an_5:17">5:17</a> Isus im odgovori: "Otac moj sve do sada  radi pa i ja radim." </p> 
 <p><a name="an_5:18">5:18</a> Zbog toga su Židovi još više gledali  da ga ubiju jer je ne samo kršio subotu nego i Boga nazivao Ocem  svojim izjednačujući sebe s Bogom.</p> 
 <p><a name="an_5:19">5:19</a> Isus nato odvrati: "Zaista, zaista, kažem vam: Sin ne može sam od sebe činiti ništa, doli što vidi da čini Otac; što on čini, to jednako i Sin čini.</p> 
 <p><a name="an_5:20">5:20</a> Jer Otac Ljubi Sina i pokazuje mu sve što sam čini. Pokazat će mu i veća djela od ovih te ćete se čudom čuditi.</p> 
 <p><a name="an_5:21">5:21</a> Uistinu, kao što Otac uskrisuje mrtve i oživljava tako i Sin oživljava koje hoće.</p> 
 <p><a name="an_5:22">5:22</a> Otac doista ne sudi nikomu: sav je sud predao Sinu</p> 
 <p><a name="an_5:23">5:23</a> da svi časte Sina kao što časte Oca. Tko ne časti Sina, ne časti ni Oca koji ga posla."</p> 
 <p><a name="an_5:24">5:24</a> "Zaista, zaista, kažem vam: tko sluša moju riječ i vjeruje onomu koji me posla, ima život vječni i ne dolazi na sud, nego je prešao iz smrti u život.</p> 
 <p><a name="an_5:25">5:25</a> Zaista, zaista, kažem vam: dolazi čas - sada je! - kad će mrtvi čuti glas Sina Božjega i koji čuju, živjet će.</p> 
 <p><a name="an_5:26">5:26</a> Doista, kao što Otac ima život u sebi tako je i Sinu dao da ima život u sebi;</p> 
 <p><a name="an_5:27">5:27</a> i ovlasti ga da sudi jer je Sin Čovječji.</p> 
 <p><a name="an_5:28">5:28</a> Ne čudite se tome jer dolazi čas kad će svi koji su u grobovima, čuti njegov glas.</p> 
 <p><a name="an_5:29">5:29</a> I izići će: koji su dobro činili - na uskrsnuće života, a koji su radili zlo - na uskrsnuće osude.</p> 
 <p><a name="an_5:30">5:30</a> Ja sam od sebe ne mogu učiniti ništa: kako čujem, sudim, i sud je moj pravedan jer ne tražim svoje volje, nego volju onoga koji me posla."</p> 
 <p><a name="an_5:31">5:31</a> "Ako ja svjedočim sam za sebe, svjedočanstvo moje nije istinito.</p> 
 <p><a name="an_5:32">5:32</a> Drugi svjedoči za mene i znam: istinito je svjedočanstvo kojim on svjedoči za mene.</p> 
 <p><a name="an_5:33">5:33</a> Vi ste poslali k Ivanu i on je posvjedočio za istinu.</p> 
 <p><a name="an_5:34">5:34</a> Ja ne primam svjedočanstva od čovjeka, već govorim to da se vi spasite.</p> 
 <p><a name="an_5:35">5:35</a> On bijaše svjetiljka što gori i svijetli, a vi se htjedoste samo za čas naslađivati njegovom svjetlosti.</p> 
 <p><a name="an_5:36">5:36</a> Ali ja imam svjedočanstvo veće od Ivanova: djela koja mi je dao izvršiti Otac, upravo ta djela koja činim, svjedoče za mene - da me poslao Otac.</p> 
 <p><a name="an_5:37">5:37</a> Pa i Otac koji me posla sam je svjedočio za mene. Niti ste glasa njegova ikada čuli niti ste lica njegova ikada vidjeli,</p> 
 <p><a name="an_5:38">5:38</a> a ni riječ njegova ne prebiva u vama jer ne vjerujete onomu kojega on posla.</p> 
 <p><a name="an_5:39">5:39</a> Vi istražujete Pisma jer mislite po njima imati život vječni. I ona svjedoče za mene,</p> 
 <p><a name="an_5:40">5:40</a> a vi ipak nećete da dođete k meni da život imate.</p> 
 <p><a name="an_5:41">5:41</a> Slave od ljudi ne tražim,</p> 
 <p><a name="an_5:42">5:42</a> ali vas dobro upoznah: ljubavi Božje nemate u sebi.</p> 
 <p><a name="an_5:43">5:43</a> Ja sam došao u ime Oca svoga i vi me ne primate. Dođe li tko drugi u svoje ime, njega ćete primiti.</p> 
 <p><a name="an_5:44">5:44</a> Ta kako biste vi vjerovali kad tražite slavu jedni od drugih, a slave od Boga jedinoga ne tražite!</p> 
 <p><a name="an_5:45">5:45</a> Ne mislite da ću vas ja tužiti Ocu. Vaš je tužitelj Mojsije u koga se uzdate.</p> 
 <p><a name="an_5:46">5:46</a> Uistinu, kad biste vjerovali Mojsiju, i meni biste vjerovali: ta o meni je on pisao.</p> 
 <p><a name="an_5:47">5:47</a> Ali ako njegovim pismima ne vjerujete, kako da mojim riječima vjerujete?"</p> 
 <p><a name="an_6:1">6:1</a> Nakon toga ode Isus na drugu stranu Galilejskog, Tiberijadskog  mora. </p> 
 <p><a name="an_6:2">6:2</a> Slijedilo ga silno mnoštvo jer su gledali znamenja što  ih je činio na bolesnicima. </p> 
 <p><a name="an_6:3">6:3</a> A Isus uziđe na goru i ondje sjeđaše  sa svojim učenicima. </p> 
 <p><a name="an_6:4">6:4</a> Bijaše blizu Pasha, židovski blagdan.</p> 
 <p><a name="an_6:5">6:5</a> Isus podigne oči i ugleda kako silan svijet dolazi k njemu  pa upita Filipa: "Gdje da kupimo kruha da ovi blaguju?" </p> 
 <p><a name="an_6:6">6:6</a> To  reče kušajući ga; jer znao je što će učiniti. </p> 
 <p><a name="an_6:7">6:7</a> Odgovori mu  Filip: "Za dvjesta denara kruha ne bi bilo dosta da svaki nešto  malo dobije." </p> 
 <p><a name="an_6:8">6:8</a> Kaže mu jedan od njegovih učenika, Andrija,  brat Šimuna Petra: </p> 
 <p><a name="an_6:9">6:9</a> "Ovdje je dječak koji ima pet ječmenih  kruhova i dvije ribice! Ali što je to za tolike?" </p> 
 <p><a name="an_6:10">6:10</a> Reče Isus:  "Neka ljudi posjedaju!" A bilo je mnogo trave na tome mjestu. Posjedaše dakle muškarci, njih oko pet tisuća. </p> 
 <p><a name="an_6:11">6:11</a> Isus uze  kruhove, izreče zahvalnicu pa razdijeli onima koji su posjedali.  A tako i od ribica - koliko su god htjeli. </p> 
 <p><a name="an_6:12">6:12</a> A kad se nasitiše, reče svojim učenicima: "Skupite preostale ulomke da ništa ne  propadne!" </p> 
 <p><a name="an_6:13">6:13</a> Skupili su dakle i napunili dvanaest košara ulomaka  što od pet ječmenih kruhova pretekoše onima koji su blagovali.</p> 
 <p><a name="an_6:14">6:14</a> Kad su ljudi vidjeli znamenje što ga Isus učini, rekoše:  "Ovo je uistinu Prorok koji ima doći na svijet!" </p> 
 <p><a name="an_6:15">6:15</a> Kad Isus  spozna da kane doći, pograbiti ga i zakraljiti, povuče se ponovno  u goru, posve sam.</p> 
 <p><a name="an_6:16">6:16</a> Kad nasta večer, siđoše njegovi učenici k moru, </p> 
 <p><a name="an_6:17">6:17</a> uđoše  u lađicu i krenuše na onu stranu mora, u Kafarnaum. Već se i  smrklo, a Isusa još nikako k njima. </p> 
 <p><a name="an_6:18">6:18</a> More se uzburkalo od  silnog vjetra što je zapuhao. </p> 
 <p><a name="an_6:19">6:19</a> Pošto su dakle isplovili oko  dvadeset i pet do trideset stadija, ugledaju Isusa gdje ide po  moru i približava se lađici. Prestraše se, </p> 
 <p><a name="an_6:20">6:20</a> a on će njima:  "Ja sam! Ne bojte se!" </p> 
 <p><a name="an_6:21">6:21</a> Htjedoše ga uzeti u lađicu, kadli se lađica odmah nađe na obali kamo su se zaputili.</p> 
 <p><a name="an_6:22">6:22</a> Sutradan mnoštvo, koje osta s onu stranu mora, zapazi  da ondje bijaše samo jedna lađica i da Isus nije bio ušao zajedno  sa svojim učenicima u lađicu, nego da oni odoše sami. </p> 
 <p><a name="an_6:23">6:23</a> Iz  Tiberijade pak stigoše druge lađice blizu onog mjesta gdje jedoše  kruh pošto je Gospodin izrekao zahvalnicu. </p> 
 <p><a name="an_6:24">6:24</a> Kada dakle mnoštvo  vidje da ondje nema Isusa ni njegovih učenika, uđu u lađice i  odu u Kafarnaum tražeći Isusa. </p> 
 <p><a name="an_6:25">6:25</a> Kad ga nađoše s onu stranu  mora, rekoše mu: "Učitelju, kad si ovamo došao?" </p> 
 <p><a name="an_6:26">6:26</a> Isus im  odgovori:  "Zaista, zaista, kažem vam: tražite me, ali ne stoga što vidjeste znamenja, nego stoga što ste jeli od onih kruhova i nasitili se.</p> 
 <p><a name="an_6:27">6:27</a> Radite, ali ne za hranu propadljivu, nego za hranu koja ostaje za život vječni: nju će vam dati Sin Čovječji jer njega Otac - Bog - opečati."</p> 
 <p><a name="an_6:28">6:28</a> Rekoše mu dakle: "Što nam je činiti da bismo radili djela  Božja?" </p> 
 <p><a name="an_6:29">6:29</a> Odgovori im Isus: "Djelo je Božje da vjerujete u  onoga kojega je on poslao." </p> 
 <p><a name="an_6:30">6:30</a> Rekoše mu onda: "Kakvo ti znamenje  činiš da vidimo pa da ti vjerujemo? Koje je tvoje djelo? </p> 
 <p><a name="an_6:31">6:31</a> Očevi  naši blagovaše manu u pustinji, kao što je pisano: Nahrani  ih kruhom nebeskim."</p> 
 <p><a name="an_6:32">6:32</a> Reče im Isus: "Zaista, zaista, kažem vam: nije vam Mojsije dao kruh s neba, nego Otac moj daje vam kruh s neba, kruh istinski;</p> 
 <p><a name="an_6:33">6:33</a> jer kruh je Božji Onaj koji silazi s neba i daje život svijetu."</p> 
 <p><a name="an_6:34">6:34</a> Rekoše mu nato: "Gospodine, daj nam uvijek toga kruha." </p> 
 <p><a name="an_6:35">6:35</a> Reče im Isus: "Ja sam kruh života. Tko dolazi k meni, neće ogladnjeti; tko vjeruje u mene, neće ožednjeti nikada.</p> 
 <p><a name="an_6:36">6:36</a> No rekoh vam: vidjeli ste me, a opet ne vjerujete.</p> 
 <p><a name="an_6:37">6:37</a> Svi koje mi daje Otac doći će k meni, i onoga tko dođe k meni neću izbaciti;</p> 
 <p><a name="an_6:38">6:38</a> jer siđoh s neba ne da vršim svoju volju, nego volju onoga koji me posla.</p> 
 <p><a name="an_6:39">6:39</a> A ovo je volja onoga koji me posla: da nikoga od onih koje mi je dao ne izgubim, nego da ih uskrisim u posljednji dan.</p> 
 <p><a name="an_6:40">6:40</a> Da, to je volja Oca mojega da tko god vidi Sina i vjeruje u njega, ima život vječni i ja da ga uskrisim u posljednji dan."</p> 
 <p><a name="an_6:41">6:41</a> Židovi nato mrmljahu protiv njega što je rekao: "Ja sam  kruh koji je sišao s neba." </p> 
 <p><a name="an_6:42">6:42</a> Govorahu: "Nije li to Isus, sin  Josipov? Ne poznajemo li mu oca i majku? Kako sada govori: 'Sišao  sam s neba?'"</p> 
 <p><a name="an_6:43">6:43</a> Isus im odvrati: "Ne mrmljajte među sobom!</p> 
 <p><a name="an_6:44">6:44</a> Nitko ne može doći k meni ako ga ne povuče Otac koji me posla; i ja ću ga uskrisiti u posljednji dan.</p> 
 <p><a name="an_6:45">6:45</a> Pisano je u Prorocima: Svi će biti učenici Božji. Tko god čuje od Oca i pouči se, dolazi k meni.</p> 
 <p><a name="an_6:46">6:46</a> Ne da bi tko vidio Oca, doli onaj koji je kod Boga; on je vidio Oca.</p> 
 <p><a name="an_6:47">6:47</a> Zaista, zaista, kažem vam: tko vjeruje, ima život vječni.</p> 
 <p><a name="an_6:48">6:48</a> Ja sam kruh života.</p> 
 <p><a name="an_6:49">6:49</a> Očevi vaši jedoše u pustinji manu i pomriješe.</p> 
 <p><a name="an_6:50">6:50</a> Ovo je kruh koji silazi s neba: da tko od njega jede, ne umre.</p> 
 <p><a name="an_6:51">6:51</a> Ja sam kruh živi koji je s neba sišao. Tko bude jeo od ovoga kruha, živjet će uvijeke. Kruh koji ću ja dati tijelo je moje - za život svijeta."</p> 
 <p><a name="an_6:52">6:52</a> Židovi se nato među sobom prepirahu: "Kako nam ovaj može  dati tijelo svoje za jelo?" </p> 
 <p><a name="an_6:53">6:53</a> Reče im stoga Isus: "Zaista, zaista, kažem vam: ako ne jedete tijela Sina Čovječjega i ne pijete krvi njegove, nemate života u sebi!</p> 
 <p><a name="an_6:54">6:54</a> Tko blaguje tijelo moje i pije krv moju, ima život vječni; i ja ću ga uskrisiti u posljednji dan.</p> 
 <p><a name="an_6:55">6:55</a> Tijelo je moje jelo istinsko, krv je moja piće istinsko.</p> 
 <p><a name="an_6:56">6:56</a> Tko jede moje tijelo i pije moju krv, u meni ostaje i ja u njemu.</p> 
 <p><a name="an_6:57">6:57</a> Kao što je mene poslao živi Otac i ja živim po Ocu, tako i onaj koji mene blaguje živjet će po meni.</p> 
 <p><a name="an_6:58">6:58</a> Ovo je kruh koji je s neba sišao, ne kao onaj koji jedoše očevi i pomriješe. Tko jede ovaj kruh, živjet će uvijeke."</p> 
 <p><a name="an_6:59">6:59</a> To reče Isus naučavajući u sinagogi u Kafarnaumu. </p> 
 <p><a name="an_6:60">6:60</a> Mnogi  od njegovih učenika čuvši to rekoše: "Tvrda je to besjeda! Tko  je može slušati?" </p> 
 <p><a name="an_6:61">6:61</a> A Isus znajući sam od sebe da njegovi učenici  zbog toga mrmljaju, reče im: "Zar vas to sablažnjava? </p> 
 <p><a name="an_6:62">6:62</a> A što  ako vidite Sina Čovječjega kako uzlazi onamo gdje je prije bio?"</p> 
 <p><a name="an_6:63">6:63</a> "Duh je onaj koji oživljuje, tijelo ne koristi ništa. Riječi koje sam vam govorio duh su i život su."</p> 
 <p><a name="an_6:64">6:64</a> "A ipak, ima ih među vama koji ne vjeruju." Jer znao  je Isus od početka koji su oni što ne vjeruju i tko je onaj koji  će ga izdati. </p> 
 <p><a name="an_6:65">6:65</a> I doda: "Zato sam vam i rekao da nitko ne može  doći k meni ako mu nije dano od Oca."</p> 
 <p><a name="an_6:66">6:66</a> Otada mnogi učenici odstupiše, više nisu išli s njime.</p> 
 <p><a name="an_6:67">6:67</a> Reče stoga Isus dvanaestorici: "Da možda i vi ne kanite  otići?" </p> 
 <p><a name="an_6:68">6:68</a> Odgovori mu Šimun Petar: "Gospodine, kome da idemo?  Ti imaš riječi života vječnoga! </p> 
 <p><a name="an_6:69">6:69</a> I mi vjerujemo i znamo: ti  si Svetac Božji." </p> 
 <p><a name="an_6:70">6:70</a> Odgovori im Isus: "Nisam li ja vas dvanaestoricu  izabrao? A ipak, jedan je od vas đavao." </p> 
 <p><a name="an_6:71">6:71</a> Govoraše to o Judi, sinu Šimuna Iškariotskoga, jednom od dvanaestorice, jer on ga  je imao izdati.</p> 
 <p><a name="an_7:1">7:1</a> Nakon toga Isus je obilazio po Galileji; nije htio u Judeju  jer su Židovi tražili da ga ubiju. </p> 
 <p><a name="an_7:2">7:2</a> Bijaše blizu židovski Blagdan  sjenica. </p> 
 <p><a name="an_7:3">7:3</a> Rekoše mu stoga njegova braća: "Otiđi odavle i pođi  u Judeju da i tvoji učenici vide djela što činiš. </p> 
 <p><a name="an_7:4">7:4</a> Ta tko želi  biti javno poznat, ne čini ništa u tajnosti. Ako već činiš sve  to, očituj se svijetu." </p> 
 <p><a name="an_7:5">7:5</a> Jer ni braća njegova nisu vjerovala  u njega. </p> 
 <p><a name="an_7:6">7:6</a> Reče im nato Isus: "Moje vrijeme još nije došlo,  a za vas je vrijeme svagda pogodno. </p> 
 <p><a name="an_7:7">7:7</a> Vas svijet ne može mrziti, ali mene mrzi jer ja svjedočim protiv njega: da su mu djela  opaka. </p> 
 <p><a name="an_7:8">7:8</a> Vi samo uziđite na blagdan. Ja još ne uzlazim na ovaj  blagdan jer moje se vrijeme još nije ispunilo." </p> 
 <p><a name="an_7:9">7:9</a> To im reče  i ostade u Galileji.</p> 
 <p><a name="an_7:10">7:10</a> Ali pošto njegova braća uziđoše na blagdan, uziđe i on, ne javno, nego potajno. </p> 
 <p><a name="an_7:11">7:11</a> A Židovi su ga tražili o blagdanu  pitajući : "Gdje je onaj?" </p> 
 <p><a name="an_7:12">7:12</a> I među mnoštvom o njemu se mnogo  šaptalo. Jedni govorahu: "Dobar je!" Drugi pak: "Ne, nego zavodi  narod." </p> 
 <p><a name="an_7:13">7:13</a> Ipak nitko nije otvoreno govorio o njemu zbog straha  od Židova.</p> 
 <p><a name="an_7:14">7:14</a> Usred blagdana uziđe Isus u Hram i stade naučavati. </p> 
 <p><a name="an_7:15">7:15</a> Židovi  se u čudu pitahu: "Kako ovaj znade Pisma, a nije učio?" </p> 
 <p><a name="an_7:16">7:16</a> Nato  im Isus odvrati: "Moj nauk nije moj, nego onoga koji me posla.</p> 
 <p><a name="an_7:17">7:17</a> Ako tko hoće vršiti volju njegovu, prepoznat će da li je taj nauk od Boga ili ja sam od sebe govorim.</p> 
 <p><a name="an_7:18">7:18</a> Tko sam od sebe govori, svoju slavu traži, a tko traži slavu onoga koji ga posla, taj je istinit i nema u njemu nepravednosti.</p> 
 <p><a name="an_7:19">7:19</a> Nije li vam Mojsije dao Zakon? Pa ipak nitko od vas ne vrši Zakona." "Zašto tražite da me ubijete?" </p> 
 <p><a name="an_7:20">7:20</a> Odgovori mnoštvo: "Zloduha  imaš! Tko traži da te ubije?" </p> 
 <p><a name="an_7:21">7:21</a> Uzvrati im Isus: "Jedno djelo  učinih i svi se čudite. </p> 
 <p><a name="an_7:22">7:22</a> Mojsije vam dade obrezanje - ne,  ono i nije od Mojsija, nego od otaca - i vi u subotu obrezujete  čovjeka. </p> 
 <p><a name="an_7:23">7:23</a> Ako čovjek može primiti obrezanje u subotu da se  ne prekrši Mojsijev zakon, zašto se ljutite na mene što sam svega  čovjeka ozdravio u subotu? </p> 
 <p><a name="an_7:24">7:24</a> Ne sudite po vanjštini, nego sudite  sudom pravednim!"</p> 
 <p><a name="an_7:25">7:25</a> Rekoše tada neki Jeruzalemci: "Nije li to onaj koga traže  da ga ubiju? </p> 
 <p><a name="an_7:26">7:26</a> A evo, posve otvoreno govori i ništa mu ne kažu.  Da nisu možda i glavari doista upoznali da je on Krist? </p> 
 <p><a name="an_7:27">7:27</a> Ali  za njega znamo odakle je, a kad Krist dođe, nitko neće znati  odakle je!"</p> 
 <p><a name="an_7:28">7:28</a> Nato Isus, koji je učio u Hramu, povika: "Da! Poznajete me i znate odakle sam! A ipak ja nisam došao sam od sebe: postoji jedan istiniti koji me posla. Njega vi ne znate.</p> 
 <p><a name="an_7:29">7:29</a> Ja ga znadem jer sam od njega i on me poslao."</p> 
 <p><a name="an_7:30">7:30</a> Židovi su otad vrebali da ga uhvate. Ipak nitko ne stavi  na nj ruke jer još nije bio došao njegov čas. </p> 
 <p><a name="an_7:31">7:31</a> A mnogi iz  mnoštva povjerovaše u nj te govorahu: "Zar će Krist, kada dođe, činiti više znamenja nego što ih ovaj učini?" </p> 
 <p><a name="an_7:32">7:32</a> Dočuli farizeji  da se to u mnoštvu o njemu šapće. Stoga glavari svećenički i  farizeji poslaše stražare da ga uhvate.</p> 
 <p><a name="an_7:33">7:33</a> Tada Isus reče: "Još sam malo vremena s vama i odlazim onomu koji me posla.</p> 
 <p><a name="an_7:34">7:34</a> Tražit ćete me i nećete me naći; gdje sam ja, vi ne možete doći."</p> 
 <p><a name="an_7:35">7:35</a> Rekoše nato Židovi među sobom: "Kamo to ovaj kani da  ga mi nećemo naći? Da ne kani poći raseljenima među Grcima i  naučavati Grke? </p> 
 <p><a name="an_7:36">7:36</a> Što li znači besjeda koju reče: 'Tražit ćete me i nećete me naći; gdje sam ja, vi ne možete doći'?"</p> 
 <p><a name="an_7:37">7:37</a> U posljednji, veliki dan blagdana Isus stade i povika: "Ako je tko žedan, neka dođe k meni! Neka pije </p> 
 <p><a name="an_7:38">7:38</a> koji vjeruje u mene! Kao što reče Pismo: 'Rijeke će žive vode poteći iz njegove  utrobe!'" </p> 
 <p><a name="an_7:39">7:39</a> To reče o Duhu kojega su imali primiti oni što  vjeruju u njega. Tada doista ne bijaše još došao Duh jer Isus  nije bio proslavljen.</p> 
 <p><a name="an_7:40">7:40</a> Kad su neki iz naroda čuli te riječi, govorahu: "Ovo  je uistinu Prorok." </p> 
 <p><a name="an_7:41">7:41</a> Drugi govorahu: "Ovo je Krist." A bilo  ih je i koji su pitali: "Pa zar Krist dolazi iz Galileje? </p> 
 <p><a name="an_7:42">7:42</a> Ne  kaže li Pismo da Krist dolazi iz potomstva Davidova, i  to iz Betlehema, mjesta gdje bijaše David?" </p> 
 <p><a name="an_7:43">7:43</a> Tako je  u narodu nastala podvojenost zbog njega. </p> 
 <p><a name="an_7:44">7:44</a> Neki ga čak htjedoše  uhvatiti, ali nitko ne stavi na nj ruke.</p> 
 <p><a name="an_7:45">7:45</a> Dođoše dakle stražari glavarima svećeničkim i farizejima, a ovi im rekoše: "Zašto ga ne dovedoste?" </p> 
 <p><a name="an_7:46">7:46</a> Stražari odgovore:  "Nikada nitko nije ovako govorio." </p> 
 <p><a name="an_7:47">7:47</a> Nato će im farizeji: "Zar  ste se i vi dali zavesti? </p> 
 <p><a name="an_7:48">7:48</a> Je li itko od glavara ili farizeja  povjerovao u njega? </p> 
 <p><a name="an_7:49">7:49</a> Ali ta svjetina koja ne pozna Zakona  - to je prokleto!" </p> 
 <p><a name="an_7:50">7:50</a> Kaže im Nikodem - onaj koji ono prije  dođe k Isusu, a bijaše jedan od njih: </p> 
 <p><a name="an_7:51">7:51</a> "Zar naš Zakon sudi  čovjeku ako ga prije ne sasluša i ne dozna što čini?" </p> 
 <p><a name="an_7:52">7:52</a> Odgovoriše  mu: "Da nisi i ti iz Galileje? Istraži pa ćeš vidjeti da iz Galileje  ne ustaje prorok." </p> 
 <p><a name="an_7:53">7:53</a> I otiđoše svaki svojoj kući.</p> 
 <p><a name="an_8:1">8:1</a> A Isus se uputi na Maslinsku goru. </p> 
 <p><a name="an_8:2">8:2</a> U zoru eto ga opet u  Hramu. Sav je narod hrlio k njemu. On sjede i stade poučavati. </p> 
 <p><a name="an_8:3">8:3</a> Uto mu pismoznanci i farizeji dovedu neku ženu zatečenu u  preljubu. Postave je u sredinu </p> 
 <p><a name="an_8:4">8:4</a> i kažu mu: "Učitelju! Ova je  žena zatečena u samom preljubu. </p> 
 <p><a name="an_8:5">8:5</a> U Zakonu nam je Mojsije naredio  takve kamenovati. Što ti na to kažeš?" </p> 
 <p><a name="an_8:6">8:6</a> To govorahu samo da  ga iskušaju pa da ga mogu optužiti. Isus se sagne pa stane prstom pisati po tlu. </p> 
 <p><a name="an_8:7">8:7</a> A kako su  oni dalje navaljivali, on se uspravi i reče im: "Tko je od vas  bez grijeha, neka prvi na nju baci kamen." </p> 
 <p><a name="an_8:8">8:8</a> I ponovno se sagnuvši, nastavi pisati po zemlji. </p> 
 <p><a name="an_8:9">8:9</a> A kad oni to čuše, stadoše odlaziti  jedan za drugim, počevši od starijih. Osta Isus sam - i žena  koja stajaše u sredini. </p> 
 <p><a name="an_8:10">8:10</a> Isus se uspravi i reče joj: "Ženo, gdje su oni? Zar te nitko ne osudi?" </p> 
 <p><a name="an_8:11">8:11</a> Ona reče: "Nitko, Gospodine."  Reče joj Isus: "Ni ja te ne osuđujem. Idi i odsada više nemoj  griješiti." </p> 
 <p><a name="an_8:12">8:12</a> Isus im zatim ponovno progovori: "Ja sam svjetlost svijeta; tko ide za mnom, neće hoditi u tami, nego će imati svjetlost života."</p> 
 <p><a name="an_8:13">8:13</a> Farizeji mu nato rekoše: "Ti svjedočiš sam za sebe: svjedočanstvo  tvoje nije istinito!"</p> 
 <p><a name="an_8:14">8:14</a> Odgovori im Isus: "Ako ja i svjedočim sam za sebe, svjedočanstvo je moje istinito jer znam odakle dođoh i kamo idem. A vi ne znate ni odakle dolazim ni kamo idem.</p> 
 <p><a name="an_8:15">8:15</a> Vi sudite po tijelu; ja ne sudim nikoga;</p> 
 <p><a name="an_8:16">8:16</a> no ako i sudim, sud je moj istinit jer nisam sam, nego - ja i onaj koji me posla, Otac.</p> 
 <p><a name="an_8:17">8:17</a> Ta i u vašem zakonu piše da je svjedočanstvo dvojice istinito.</p> 
 <p><a name="an_8:18">8:18</a> Ja svjedočim za sebe, a svjedoči za mene i onaj koji me posla, Otac."</p> 
 <p><a name="an_8:19">8:19</a> Nato ga upitaju: "Gdje je tvoj Otac?" Odgovori Isus: "Niti mene poznajete niti Oca mojega. Kad biste poznavali mene, i Oca biste moga poznavali."</p> 
 <p><a name="an_8:20">8:20</a> Te riječi rekao je Isus u riznici dok je naučavao u Hramu.  I nitko ga ne uhvati jer još ne bijaše došao njegov čas.</p> 
 <p><a name="an_8:21">8:21</a> Reče im ponovno Isus: "Ja odlazim, a vi ćete me tražiti i u svojem ćete grijehu umrijeti. Kamo ja odlazim, vi ne možete doći."</p> 
 <p><a name="an_8:22">8:22</a> Židovi se nato stanu pitati: "Da se možda ne kani ubiti kad  govori: 'Kamo ja odlazim, vi ne možete doći'?" </p> 
 <p><a name="an_8:23">8:23</a> A Isus nastavi: "Vi ste odozdol, ja sam odozgor. Vi ste od ovoga svijeta, a ja nisam od ovoga svijeta.</p> 
 <p><a name="an_8:24">8:24</a> Stoga vam i rekoh: 'Umrijet ćete u grijesima svojim.' Uistinu, ako ne povjerujete da Ja jesam, umrijet ćete u grijesima svojim."</p> 
 <p><a name="an_8:25">8:25</a> Nato mu oni rekoše: "A tko si ti?" Odvrati Isus:</p> 
 <p><a name="an_8:26">8:26</a> "Ta što da vam s početka opet zborim? Mnogo toga imam o vama zboriti i suditi; no onaj koji me posla istinit je, i što sam čuo od njega, to ja zborim svijetu."</p> 
 <p><a name="an_8:27">8:27</a> Ne shvatiše da im govori o Ocu. </p> 
 <p><a name="an_8:28">8:28</a> Isus im nato reče: "Kad uzdignete Sina Čovječjega, tada ćete upoznati da Ja jesam i da sam od sebe ne činim ništa, nego da onako zborim kako me naučio Otac.</p> 
 <p><a name="an_8:29">8:29</a> Onaj koji me posla sa mnom je i ne ostavi me sama jer ja uvijek činim što je njemu milo."</p> 
 <p><a name="an_8:30">8:30</a> Na te njegove riječi mnogi povjerovaše u njega. </p> 
 <p><a name="an_8:31">8:31</a> Tada  Isus progovori Židovima koji mu povjerovaše: "Ako ostanete u mojoj riječi, uistinu, moji ste učenici;</p> 
 <p><a name="an_8:32">8:32</a> upoznat ćete istinu i istina će vas osloboditi."</p> 
 <p><a name="an_8:33">8:33</a> Odgovore mu: "Potomstvo smo Abrahamovo i nikome nikada nismo  robovali. Kako to ti govoriš: 'Postat ćete slobodni?'" </p> 
 <p><a name="an_8:34">8:34</a> Odgovori  im Isus: "Zaista, zaista, kažem vam: tko god čini grijeh, rob je grijeha.</p> 
 <p><a name="an_8:35">8:35</a> Rob ne ostaje u kući zauvijek, a sin ostaje zauvijek.</p> 
 <p><a name="an_8:36">8:36</a> Ako vas dakle Sin oslobodi, zbilja ćete biti slobodni.</p> 
 <p><a name="an_8:37">8:37</a> Znam: potomstvo ste Abrahamovo, a ipak tražite da me ubijete jer moja riječ nema mjesta u vama.</p> 
 <p><a name="an_8:38">8:38</a> Ja govorim što vidjeh kod Oca, a vi činite što čuste od svog oca."</p> 
 <p><a name="an_8:39">8:39</a> Odgovoriše mu: "Naš je otac Abraham". Kaže im Isus: "Da ste djeca Abrahamova, djela biste Abrahamova činili.</p> 
 <p><a name="an_8:40">8:40</a> A eto, tražite da ubijete mene, mene koji sam vam govorio istinu što sam je od Boga čuo. Takvo što Abraham nije učinio!</p> 
 <p><a name="an_8:41">8:41</a> Vi činite djela oca svojega." Rekoše mu: "Mi se nismo rodili iz preljuba, jedan nam je Otac  - Bog."</p> 
 <p><a name="an_8:42">8:42</a> Reče im Isus: "Kad bi Bog bio vaš Otac, ljubili biste mene jer sam ja od Boga izišao i došao; nisam sam od sebe došao, nego on me posla.</p> 
 <p><a name="an_8:43">8:43</a> Zašto moje besjede ne razumijete? Zato što niste kadri slušati moju riječ.</p> 
 <p><a name="an_8:44">8:44</a> Vama je otac đavao i hoće vam se vršiti prohtjeve oca svoga. On bijaše čovjekoubojica od početka i ne stajaše u istini jer nema istine u njemu: kad govori laž, od svojega govori jer je lažac i otac laži.</p> 
 <p><a name="an_8:45">8:45</a> A meni, jer istinu govorim, meni ne vjerujete.</p> 
 <p><a name="an_8:46">8:46</a> Tko će mi od vas dokazati grijeh? Ako istinu govorim, zašto mi ne vjerujete?</p> 
 <p><a name="an_8:47">8:47</a> Tko je od Boga, riječi Božje sluša; vi zato ne slušate jer niste od Boga."</p> 
 <p><a name="an_8:48">8:48</a> Odgovoriše mu Židovi: "Ne kažemo li pravo da si ti Samarijanac  i da imaš zloduha?" </p> 
 <p><a name="an_8:49">8:49</a> Odgovori Isus: "Ja nemam zloduha, nego častim svoga Oca, a vi me obeščašćujete.</p> 
 <p><a name="an_8:50">8:50</a> No ja ne tražim svoje slave; ima tko traži i sudi.</p> 
 <p><a name="an_8:51">8:51</a> Zaista, zaista, kažem vam: ako tko očuva moju riječ, neće vidjeti smrti dovijeka."</p> 
 <p><a name="an_8:52">8:52</a> Rekoše mu Židovi: "Sada vidimo da imaš zloduha. Abraham umrije, tako i proroci, a ti kažeš: 'Ako tko čuva moju riječ, neće okusiti  smrti dovijeka.' </p> 
 <p><a name="an_8:53">8:53</a> Zar si ti veći od oca našega Abrahama, koji  je umro? Pa i proroci pomriješe. Kime se to praviš?"</p> 
 <p><a name="an_8:54">8:54</a> Odgovori Isus: "Ako ja sam sebe slavim, slava moja nije ništa. Ima koji me slavi - Otac moj, a vi velite da je on vaš Bog,</p> 
 <p><a name="an_8:55">8:55</a> no ne poznajete ga, a ja ga znam. Ako vam reknem da ga ne znam, bit ću lažac jednak vama. No znam ga i riječ njegovu čuvam.</p> 
 <p><a name="an_8:56">8:56</a> Abraham, otac vaš, usklikta što će vidjeti moj Dan. I vidje i obradova se."</p> 
 <p><a name="an_8:57">8:57</a> Rekoše mu nato Židovi: "Ni pedeset ti još godina nije, a  vidio si Abrahama?" </p> 
 <p><a name="an_8:58">8:58</a> Reče im Isus: "Zaista, zaista, kažem vam: prije negoli Abraham posta, Ja jesam!"</p> 
 <p><a name="an_8:59">8:59</a> Nato pograbiše kamenje da bace na nj. No Isus se sakri te  iziđe iz Hrama.</p> 
 <p><a name="an_9:1">9:1</a> Prolazeći ugleda čovjeka slijepa od rođenja. </p> 
 <p><a name="an_9:2">9:2</a> Zapitaše ga  njegovi učenici: "Učitelju, tko li sagriješi, on ili njegovi  roditelji te se slijep rodio?" </p> 
 <p><a name="an_9:3">9:3</a> Odgovori Isus: "Niti sagriješi  on niti njegovi roditelji, nego je to zato da se na njemu očituju  djela Božja."</p> 
 <p><a name="an_9:4">9:4</a> "Dok je dan, treba da radimo djela onoga koji me posla. Dolazi noć, kad nitko ne može raditi.</p> 
 <p><a name="an_9:5">9:5</a> Dok sam na svijetu, svjetlost sam svijeta."</p> 
 <p><a name="an_9:6">9:6</a> To rekavši, pljune na zemlju i od pljuvačke načini kal  pa mu kalom premaza oči. </p> 
 <p><a name="an_9:7">9:7</a> I reče mu: "Idi, operi se u kupalištu  Siloamu!" - što znači "Poslanik." Onaj ode, umije se pa se vrati  gledajući. </p> 
 <p><a name="an_9:8">9:8</a> Susjedi i oni koji su ga prije viđali kao prosjaka govorili  su: "Nije li to onaj koji je sjedio i prosio?" </p> 
 <p><a name="an_9:9">9:9</a> Jedni su govorili:  "On je." Drugi opet: "Nije, nego mu je sličan." On je sam tvrdio:  "Da, ja sam!" </p> 
 <p><a name="an_9:10">9:10</a> Nato ga upitaše: "Kako su ti se otvorile oči?" </p> 
 <p><a name="an_9:11">9:11</a> On odgovori: "Čovjek koji se zove Isus načini kal, premaza  mi oči i reče mi: 'Idi u Siloam i operi se.' Odoh dakle, oprah  se i progledah." </p> 
 <p><a name="an_9:12">9:12</a> Rekoše mu: "Gdje je on?" Odgovori: "Ne znam."</p> 
 <p><a name="an_9:13">9:13</a> Tada odvedoše toga bivšeg slijepca farizejima. </p> 
 <p><a name="an_9:14">9:14</a> A  toga dana kad Isus načini kal i otvori njegove oči, bijaše subota. </p> 
 <p><a name="an_9:15">9:15</a> Farizeji ga počeše iznova ispitivati kako je progledao. On  im reče: "Stavio mi kal na oči i ja se oprah - i evo vidim." </p> 
 <p><a name="an_9:16">9:16</a> Nato neki između farizeja rekoše: "Nije taj čovjek od Boga:  ne pazi na subotu." Drugi su pak govorili: "A kako bi jedan grešnik  mogao činiti takva znamenja?" I nastade među njima podvojenost. </p> 
 <p><a name="an_9:17">9:17</a> Zatim ponovno upitaju slijepca: "A što ti kažeš o njemu?  Otvorio ti je oči!" On odgovori: "Prorok je!" </p> 
 <p><a name="an_9:18">9:18</a> Židovi ipak  ne vjerovahu da on bijaše slijep i da je progledao dok ne dozvaše  roditelje toga koji je progledao </p> 
 <p><a name="an_9:19">9:19</a> i upitaše ih: "Je li ovo  vaš sin za kojega tvrdite da se slijep rodio? Kako sada vidi?" </p> 
 <p><a name="an_9:20">9:20</a> Njegovi roditelji odvrate: "Znamo da je ovo naš sin i da  se slijep rodio. </p> 
 <p><a name="an_9:21">9:21</a> A kako sada vidi, to mi ne znamo; i tko  mu je otvorio oči, ne znamo. Njega pitajte! Punoljetan je: neka  sam o sebi govori!" </p> 
 <p><a name="an_9:22">9:22</a> Rekoše tako njegovi roditelji jer su  se bojali Židova. Židovi se doista već bijahu dogovorili da se  iz sinagoge ima izopćiti svaki koji njega prizna Kristom. </p> 
 <p><a name="an_9:23">9:23</a> Zbog  toga rekoše njegovi roditelji: "Punoljetan je, njega pitajte!"</p> 
 <p><a name="an_9:24">9:24</a> Pozvaše stoga po drugi put čovjeka koji bijaše slijep  i rekoše mu: "Podaj slavu Bogu! Mi znamo da je taj čovjek grešnik!" </p> 
 <p><a name="an_9:25">9:25</a> Nato im on odgovori: "Je li grešnik, ja ne znam. Jedno znam:  slijep sam bio, a sada vidim." </p> 
 <p><a name="an_9:26">9:26</a> Rekoše mu opet: "Što ti učini?  Kako ti otvori oči?" </p> 
 <p><a name="an_9:27">9:27</a> Odgovori im: "Već vam rekoh i ne poslušaste  me. Što opet hoćete čuti? Da ne kanite i vi postati njegovim  učenicima?" </p> 
 <p><a name="an_9:28">9:28</a> Nato ga oni izgrdiše i rekoše: "Ti si njegov učenik,  a mi smo učenici Mojsijevi. </p> 
 <p><a name="an_9:29">9:29</a> Mi znamo da je Mojsiju govorio  Bog, a za ovoga ne znamo ni odakle je." </p> 
 <p><a name="an_9:30">9:30</a> Odgovori im čovjek:  "Pa to i jest čudnovato da vi ne znate odakle je, a meni je otvorio  oči. </p> 
 <p><a name="an_9:31">9:31</a> Znamo da Bog grešnike ne uslišava; nego je li tko bogobojazan  i vrši li njegovu volju, toga uslišava. </p> 
 <p><a name="an_9:32">9:32</a> Odvijeka se nije  čulo da bi tko otvorio oči slijepcu od rođenja. </p> 
 <p><a name="an_9:33">9:33</a> Kad ovaj  ne bi bio od Boga, ne bi mogao činiti ništa". </p> 
 <p><a name="an_9:34">9:34</a> Odgovore mu:  "Sav si se u grijesima rodio, i ti nas da učiš?" i izbaciše ga.</p> 
 <p><a name="an_9:35">9:35</a> Dočuo Isus da su onoga izbacili pa ga nađe i reče mu:  "Ti vjeruješ u Sina Čovječjega?" </p> 
 <p><a name="an_9:36">9:36</a> On odgovori: "A tko je taj, Gospodine, da vjerujem u njega?" </p> 
 <p><a name="an_9:37">9:37</a> Reče mu Isus: "Vidio si  ga! To je onaj koji govori s tobom!" </p> 
 <p><a name="an_9:38">9:38</a> A on reče: "Vjerujem, Gospodine!" I baci se ničice preda nj. </p> 
 <p><a name="an_9:39">9:39</a> Tada Isus reče: "Radi  suda dođoh na ovaj svijet: da progledaju koji ne vide, a koji  vide, da oslijepe!" </p> 
 <p><a name="an_9:40">9:40</a> Čuli to neki od farizeja koji su bili  s njime pa ga upitaju: "Zar smo i mi slijepi?" </p> 
 <p><a name="an_9:41">9:41</a> Isus im odgovori: "Da ste slijepi, ne biste imali grijeha. No vi govorite: 'Vidimo' pa grijeh vaš ostaje."</p> 
 <p><a name="an_10:1">10:1</a> "Zaista, zaista, kažem vam: tko god u ovčinjak ne ulazi na  vrata, nego negdje drugdje preskače, kradljivac je i razbojnik. </p> 
 <p><a name="an_10:2">10:2</a> A tko na vrata ulazi, pastir je ovaca. </p> 
 <p><a name="an_10:3">10:3</a> Tome vratar otvara  i ovce slušaju njegov glas. On ovce svoje zove imenom pa ih izvodi. </p> 
 <p><a name="an_10:4">10:4</a> A kad sve svoje izvede, pred njima ide i ovce idu za njim  jer poznaju njegov glas. </p> 
 <p><a name="an_10:5">10:5</a> Za tuđincem, dakako, ne idu, već  bježe od njega jer tuđinčeva glasa ne poznaju."</p> 
 <p><a name="an_10:6">10:6</a> Isus im kaza tu poredbu, ali oni ne razumješe što im htjede  time kazati. </p> 
 <p><a name="an_10:7">10:7</a> Stoga im Isus ponovno reče: "Zaista, zaista, kažem vam: ja sam vrata ovcama.</p> 
 <p><a name="an_10:8">10:8</a> Svi koji dođoše prije mene, kradljivci su i razbojnici; ali ih ovce ne poslušaše.</p> 
 <p><a name="an_10:9">10:9</a> Ja sam vrata. Kroza me tko uđe, spasit će se: i ulazit će i izlaziti i pašu nalaziti.</p> 
 <p><a name="an_10:10">10:10</a> Kradljivac dolazi samo da ukrade, zakolje i pogubi. Ja dođoh da život imaju, u izobilju da ga imaju."</p> 
 <p><a name="an_10:11">10:11</a> "Ja sam pastir dobri. Pastir dobri život svoj polaže za ovce.</p> 
 <p><a name="an_10:12">10:12</a> Najamnik - koji nije pastir i nije vlasnik ovaca - kad vidi vuka gdje dolazi, ostavlja ovce i bježi, a vuk ih grabi i razgoni:</p> 
 <p><a name="an_10:13">10:13</a> najamnik je i nije mu do ovaca.</p> 
 <p><a name="an_10:14">10:14</a> Ja sam pastir dobri i poznajem svoje i mene poznaju moje,</p> 
 <p><a name="an_10:15">10:15</a> kao što mene poznaje Otac i ja poznajem Oca i život svoj polažem za ovce.</p> 
 <p><a name="an_10:16">10:16</a> Imam i drugih ovaca, koje nisu iz ovog ovčinjaka. I njih treba da dovedem i glas će moj čuti i bit će jedno stado, jedan pastir.</p> 
 <p><a name="an_10:17">10:17</a> Zbog toga me i ljubi Otac što polažem život svoj da ga opet uzmem.</p> 
 <p><a name="an_10:18">10:18</a> Nitko mi ga ne oduzima, nego ja ga sam od sebe polažem. Vlast imam položiti ga, vlast imam opet uzeti ga. Tu zapovijed primih od Oca svoga."</p> 
 <p><a name="an_10:19">10:19</a> Među Židovima ponovno nasta podvojenost zbog tih riječi. </p> 
 <p><a name="an_10:20">10:20</a> Mnogi su od njih govorili: "Zloduha ima pa mahnita! Što ga  slušate?" </p> 
 <p><a name="an_10:21">10:21</a> Drugi su govorili: "Nisu to riječi opsjednuta.  Zar zloduh može slijepima oči otvoriti?"</p> 
 <p><a name="an_10:22">10:22</a> Svetkovao se tada u Jeruzalemu Blagdan posvećenja. Bila  je zima. </p> 
 <p><a name="an_10:23">10:23</a> Isus je obilazio Hramom po trijemu Salomonovu. </p> 
 <p><a name="an_10:24">10:24</a> Okružili  ga Židovi i govorili mu: "Dokle ćeš nam dušu držati u neizvjesnosti?  Ako si ti Krist, reci nam otvoreno!" </p> 
 <p><a name="an_10:25">10:25</a> Isus im odgovori: "Rekoh vam pa ne vjerujete. Djela što ih ja činim u ime Oca svoga - ona svjedoče za mene.</p> 
 <p><a name="an_10:26">10:26</a> Ali vi ne vjerujete jer niste od mojih ovaca.</p> 
 <p><a name="an_10:27">10:27</a> Ovce moje slušaju glas moj; ja ih poznajem i one idu za mnom.</p> 
 <p><a name="an_10:28">10:28</a> Ja im dajem život vječni te neće propasti nikada i nitko ih neće ugrabiti iz moje ruke.</p> 
 <p><a name="an_10:29">10:29</a> Otac moj, koji mi ih dade, veći je od svih i nitko ih ne može ugrabiti iz ruke Očeve.</p> 
 <p><a name="an_10:30">10:30</a> Ja i Otac jedno smo."</p> 
 <p><a name="an_10:31">10:31</a> Židovi ponovno pograbiše kamenje da ga kamenuju. </p> 
 <p><a name="an_10:32">10:32</a> Isus  im odgovori: "Mnoga vam dobra djela Očeva pokazah. Za koje me  od tih djela kamenujete?" </p> 
 <p><a name="an_10:33">10:33</a> Odgovoriše mu Židovi: "Zbog dobra  te djela ne kamenujemo, nego zbog hule: što ti - čovjek - sebe  Bogom praviš." </p> 
 <p><a name="an_10:34">10:34</a> Odgovori im Isus: "Nije li pisano u vašem Zakonu: Ja rekoh: bogovi ste!</p> 
 <p><a name="an_10:35">10:35</a> Ako bogovima nazva one kojima je riječ Božja upravljena - a Pismo se ne može dokinuti -</p> 
 <p><a name="an_10:36">10:36</a> kako onda vi onome kog Otac posveti i posla na svijet možete reći: 'Huliš!' - zbog toga što rekoh: 'Sin sam Božji!'</p> 
 <p><a name="an_10:37">10:37</a> Ako ne činim djela Oca svoga, nemojte mi vjerovati.</p> 
 <p><a name="an_10:38">10:38</a> Ali ako činim, sve ako meni i ne vjerujete, djelima vjerujte pa uvidite i upoznajte da je Otac u meni i ja u Ocu."</p> 
 <p><a name="an_10:39">10:39</a> Nato ga ponovno nastojahu uhvatiti, ali im on izmaknu  iz ruku.</p> 
 <p><a name="an_10:40">10:40</a> I ode ponovno na onu stranu Jordana - na mjesto gdje  je prije Ivan krstio. I osta ondje. </p> 
 <p><a name="an_10:41">10:41</a> A mnogi dođoše k njemu  i rekoše mu: "Ivan doduše ne učini nijednog znamenja, ali se  sve obistinilo što je rekao o ovome." </p> 
 <p><a name="an_10:42">10:42</a> Mnogi ondje povjerovaše  u njega.</p> 
 <p><a name="an_11:1">11:1</a> Bijaše neki bolesnik, Lazar iz Betanije, iz sela Marije i  sestre joj Marte. </p> 
 <p><a name="an_11:2">11:2</a> Marija bijaše ono pomazala Gospodina pomašću  i otrla mu noge svojom kosom. Njezin dakle brat Lazar bijaše  bolestan. </p> 
 <p><a name="an_11:3">11:3</a> Sestre stoga poručiše Isusu: "Gospodine, evo onaj  koga ljubiš, bolestan je." </p> 
 <p><a name="an_11:4">11:4</a> Čuvši to, Isus reče: "Ta bolest  nije na smrt, nego na slavu Božju, da se po njoj proslavi Sin  Božji." </p> 
 <p><a name="an_11:5">11:5</a> A Isus ljubljaše Martu i njezinu sestru i Lazara. </p> 
 <p><a name="an_11:6">11:6</a> Ipak, kad je čuo za njegovu bolest, ostade još dva dana u onome mjestu  gdje se nalazio. </p> 
 <p><a name="an_11:7">11:7</a> Istom nakon toga reče učenicima: "Pođimo  opet u Judeju!" </p> 
 <p><a name="an_11:8">11:8</a> Kažu mu učenici: "Učitelju, Židovi su sad  tražili da te kamenuju, pa da opet ideš onamo?" </p> 
 <p><a name="an_11:9">11:9</a> Odgovori Isus: "Nema li dan dvanaest sati? Hodi li tko danju, ne spotiče se jer vidi svjetlost ovoga svijeta.</p> 
 <p><a name="an_11:10">11:10</a> Hodi li tko noću, spotiče se jer nema svjetlosti u njemu."</p> 
 <p><a name="an_11:11">11:11</a> To reče, a onda im dometnu: "Lazar, prijatelj naš, spava, no idem probuditi ga." </p> 
 <p><a name="an_11:12">11:12</a> Rekoše mu nato učenici: "Gospodine, ako spava, ozdravit će." </p> 
 <p><a name="an_11:13">11:13</a> No Isus to reče o njegovoj smrti, a oni pomisliše da govori o spavanju, o snu. </p> 
 <p><a name="an_11:14">11:14</a> Tada im Isus  reče posve otvoreno: "Lazar je umro. </p> 
 <p><a name="an_11:15">11:15</a> Ja se radujem što ne  bijah ondje, i to poradi vas - da uzvjerujete. Nego pođimo k  njemu!" </p> 
 <p><a name="an_11:16">11:16</a> Nato Toma zvani Blizanac reče suučenicima: "Hajdemo  i mi da umremo s njime!"</p> 
 <p><a name="an_11:17">11:17</a> Kad je dakle Isus stigao, nađe da je onaj već četiri  dana u grobu. </p> 
 <p><a name="an_11:18">11:18</a> Betanija bijaše blizu Jeruzalema otprilike  petnaest stadija. </p> 
 <p><a name="an_11:19">11:19</a> A mnogo Židova bijaše došlo tješiti Martu  i Mariju zbog brata njihova. </p> 
 <p><a name="an_11:20">11:20</a> Kad Marta doču da Isus dolazi, pođe mu u susret dok je Marija ostala u kući. </p> 
 <p><a name="an_11:21">11:21</a> Marta reče  Isusu: "Gospodine, da si bio ovdje, brat moj ne bi umro. </p> 
 <p><a name="an_11:22">11:22</a> Ali  i sada znam: što god zaišteš od Boga, dat će ti." </p> 
 <p><a name="an_11:23">11:23</a> Kaza joj  Isus: "Uskrsnut će brat tvoj!" </p> 
 <p><a name="an_11:24">11:24</a> A Marta mu odgovori: "Znam  da će uskrsnuti o uskrsnuću, u posljednji dan." </p> 
 <p><a name="an_11:25">11:25</a> Reče joj  Isus:  "Ja sam uskrsnuće i život: tko u mene vjeruje, ako i umre, živjet će.</p> 
 <p><a name="an_11:26">11:26</a> I tko god živi i vjeruje u mene, neće umrijeti nikada. Vjeruješ li ovo?"</p> 
 <p><a name="an_11:27">11:27</a> Odgovori mu: "Da, Gospodine! Ja vjerujem da si ti Krist, Sin Božji, Onaj koji dolazi na svijet!"</p> 
 <p><a name="an_11:28">11:28</a> Rekavši to ode, zovnu svoju sestru Mariju i reče joj  krišom: "Učitelj je ovdje i zove te." </p> 
 <p><a name="an_11:29">11:29</a> A ona, čim doču, brzo  ustane i pođe k njemu. </p> 
 <p><a name="an_11:30">11:30</a> Isus još ne bijaše ušao u selo, nego  je dotada bio na mjestu gdje ga je Marta susrela. </p> 
 <p><a name="an_11:31">11:31</a> Kad Židovi, koji su s Marijom bili u kući i tješili je, vidješe kako je  brzo ustala i izišla, pođoše za njom; mišljahu da ide na grob  plakati. </p> 
 <p><a name="an_11:32">11:32</a> A kad Marija dođe onamo gdje bijaše Isus i kad ga ugleda, baci mu se k nogama govoreći: "Gospodine, da si bio ovjde, brat  moj ne bi umro." </p> 
 <p><a name="an_11:33">11:33</a> Kad Isus vidje kako plače ona i Židovi koji  je dopratiše, potresen u duhu i uzbuđen </p> 
 <p><a name="an_11:34">11:34</a> upita: "Kamo ste  ga položili?" Odgovoriše mu: "Gospodine, dođi i pogledaj!" </p> 
 <p><a name="an_11:35">11:35</a> I  zaplaka Isus.</p> 
 <p><a name="an_11:36">11:36</a> Nato su Židovi govorili: "Gle, kako ga je ljubio!" </p> 
 <p><a name="an_11:37">11:37</a> A  neki između njih rekoše: "Zar on, koji je slijepcu otvorio oči, nije mogao učiniti da ovaj ne umre?"</p> 
 <p><a name="an_11:38">11:38</a> Isus onda, ponovno potresen, pođe grobu. Bila je to pećina, a na nju navaljen kamen. </p> 
 <p><a name="an_11:39">11:39</a> Isus zapovjedi: "Odvalite kamen!"  Kaže mu pokojnikova sestra Marta: "Gospodine, već zaudara. Ta  četvrti je dan." </p> 
 <p><a name="an_11:40">11:40</a> Kaže joj Isus: "Nisam li ti rekao: budeš  li vjerovala, vidjet ćeš slavu Božju?" </p> 
 <p><a name="an_11:41">11:41</a> Odvališe dakle kamen.  A Isus podiže oči i reče: "Oče, hvala ti što si me uslišao.</p> 
 <p><a name="an_11:42">11:42</a> Ja sam znao da me svagda uslišavaš; no rekoh to zbog nazočnog mnoštva: da vjeruju da si me ti poslao."</p> 
 <p><a name="an_11:43">11:43</a> Rekavši to povika iza glasa: "Lazare, izlazi!" </p> 
 <p><a name="an_11:44">11:44</a> I  mrtvac iziđe, noge mu i ruke bile povezane povojima, a lice omotano  ručnikom. Nato Isus reče: "Odriješite ga i pustite neka ide!"</p> 
 <p><a name="an_11:45">11:45</a> Tada mnogi Židovi koji bijahu došli k Mariji, kad vidješe  što Isus učini, povjerovaše u nj. </p> 
 <p><a name="an_11:46">11:46</a> A neki od njih odu farizejima  i pripovjede im što Isus učini. </p> 
 <p><a name="an_11:47">11:47</a> Stoga glavari svećenički  i farizeji sazvaše Vijeće. Govorili su: "Što da radimo? Ovaj  čovjek čini mnoga znamenja. </p> 
 <p><a name="an_11:48">11:48</a> Ako ga pustimo tako, svi će povjerovati  u nj pa će doći Rimljani i oduzeti nam ovo mjesto i narod!" </p> 
 <p><a name="an_11:49">11:49</a> A  jedan od njih - Kajfa, veliki svećenik one godine - reče im:  "Vi ništa ne znate. </p> 
 <p><a name="an_11:50">11:50</a> I ne mislite kako je za vas bolje da  jedan čovjek umre za narod, nego da sav narod propadne!" </p> 
 <p><a name="an_11:51">11:51</a> To  ne reče sam od sebe, nego kao veliki svećenik one godine prorokova  da Isus ima umrijeti za narod; </p> 
 <p><a name="an_11:52">11:52</a> ali ne samo za narod nego  i zato da raspršene sinove Božje skupi u jedno. </p> 
 <p><a name="an_11:53">11:53</a> Toga dana  dakle odluče da ga ubiju.</p> 
 <p><a name="an_11:54">11:54</a> Zbog toga se Isus više nije javno kretao među Židovima, nego je odatle otišao u kraj blizu pustinje, u grad koji se  zove Efrajim. Tu se zadržavao s učenicima.</p> 
 <p><a name="an_11:55">11:55</a> Bijaše blizu židovska Pasha i mnogi iz toga kraja uziđoše  prije Pashe u Jeruzalem da se očiste. </p> 
 <p><a name="an_11:56">11:56</a> Iskahu dakle Isusa  te se stojeći u Hramu zapitkivahu: "Što vam se čini? Zar on ne  kani doći na Blagdan?" </p> 
 <p><a name="an_11:57">11:57</a> A glavari svećenički i farizeji izdadoše  naredbu: ako tko sazna gdje je, neka dojavi da ga uhvate.</p> 
 <p><a name="an_12:1">12:1</a> Šest dana prije Pashe dođe Isus u Betaniju gdje bijaše Lazar  koga je Isus uskrisio od mrtvih. </p> 
 <p><a name="an_12:2">12:2</a> Ondje mu prirediše večeru.  Marta posluživaše, a Lazar bijaše jedan od njegovih sustolnika. </p> 
 <p><a name="an_12:3">12:3</a> Tada Marija uzme libru prave dragocjene nardove pomasti, pomaže  Isusu noge i otare ih svojom kosom. I sva se kuća napuni mirisom  pomasti. </p> 
 <p><a name="an_12:4">12:4</a> Nato reče Juda Iškariotski, jedan od njegovih učenika, onaj koji ga je imao izdati: </p> 
 <p><a name="an_12:5">12:5</a> "Zašto se ta pomast nije prodala  za trista denara i razdala siromasima?" </p> 
 <p><a name="an_12:6">12:6</a> To ne reče zbog toga  što mu bijaše stalo do siromaha, nego što bijaše kradljivac:  kako je imao kesu, kradom je uzimao što se u nju stavljalo.</p> 
 <p><a name="an_12:7">12:7</a> Nato Isus odvrati: "Pusti je! Neka to izvrši za dan mog ukopa! </p> 
 <p><a name="an_12:8">12:8</a> Jer siromahe imate uvijek uza se, a mene nemate uvijek."</p> 
 <p><a name="an_12:9">12:9</a> Silno mnoštvo Židova dozna da je Isus ondje pa se okupi, ne samo zbog Isusa, već i zato da vide Lazara kojega on bijaše  uskrisio od mrtvih. </p> 
 <p><a name="an_12:10">12:10</a> A glavari svećenički odlučiše i Lazara  ubiti </p> 
 <p><a name="an_12:11">12:11</a> jer su zbog njega mnogi Židovi odlazili i vjerovali  u Isusa.</p> 
 <p><a name="an_12:12">12:12</a> Kad je sutradan silan svijet koji dođe na Blagdan čuo  da Isus dolazi u Jeruzalem, </p> 
 <p><a name="an_12:13">12:13</a> uze palmove grančice i iziđe  mu u susret. Vikahu: "Hosana! Blagoslovljen Onaj koji dolazi u ime Gospodnje!  Kralj Izraelov."</p> 
 <p><a name="an_12:14">12:14</a> A Isus nađe magarčića i sjede na nj kao što je pisano: </p> 
 <p><a name="an_12:15">12:15</a> Ne boj se, kćeri Sionska! Evo, kralj tvoj dolazi jašuć na mladetu magaričinu!</p> 
 <p><a name="an_12:16">12:16</a> To učenici njegovi isprva ne razumješe. Ali pošto je  Isus bio proslavljen, prisjetiše se da je to bilo o njemu napisano  i da mu baš to učiniše.</p> 
 <p><a name="an_12:17">12:17</a> Mnoštvo koje bijaše s njime kad Lazara pozva iz groba  i uskrisi od mrtvih pronosilo je svjedočanstvo o tome. </p> 
 <p><a name="an_12:18">12:18</a> Stoga  mu je i izišao u susret silan svijet: pročulo se da je on učinio  to znamenje. </p> 
 <p><a name="an_12:19">12:19</a> Farizeji nato rekoše među sobom: "Vidite da  ništa ne postižete. Eno, svijet ode za njim!"</p> 
 <p><a name="an_12:20">12:20</a> A među onima koji su se došli klanjati na Blagdan bijahu  i neki Grci. </p> 
 <p><a name="an_12:21">12:21</a> Oni pristupe Filipu iz Betsaide galilejske pa  ga zamole: "Gospodine, htjeli bismo vidjeti Isusa." </p> 
 <p><a name="an_12:22">12:22</a> Filip  ode i kaže to Andriji pa Andrija i Filip odu i kažu Isusu. </p> 
 <p><a name="an_12:23">12:23</a> Isus  im odgovori: "Došao je čas da se proslavi Sin Čovječji.</p> 
 <p><a name="an_12:24">12:24</a> Zaista, zaista, kažem vam: ako pšenično zrno, pavši na zemlju, ne umre, ostaje samo; ako li umre, donosi obilat rod.</p> 
 <p><a name="an_12:25">12:25</a> Tko ljubi svoj život, izgubit će ga. A tko mrzi svoj život na ovome svijetu, sačuvat će ga za život vječni.</p> 
 <p><a name="an_12:26">12:26</a> Ako mi tko hoće služiti, neka ide za mnom. I gdje sam ja, ondje će biti i moj služitelj. Ako mi tko hoće služiti, počastit će ga moj Otac."</p> 
 <p><a name="an_12:27">12:27</a> "Duša mi je sada potresena i što da kažem? Oče, izbavi me iz ovoga časa? No, zato dođoh u ovaj čas!</p> 
 <p><a name="an_12:28">12:28</a> Oče, proslavi ime svoje!" Uto dođe glas s neba: "Proslavio sam i opet ću proslaviti!" </p> 
 <p><a name="an_12:29">12:29</a> Mnoštvo koje je ondje stajalo i slušalo govoraše: "Zagrmjelo  je!" Drugi govorahu: "Anđeo mu je zborio." </p> 
 <p><a name="an_12:30">12:30</a> Isus na to reče:  "Ovaj glas nije bio poradi mene, nego poradi vas."</p> 
 <p><a name="an_12:31">12:31</a> "Sada je sud ovomu svijetu, sada će knez ovoga svijeta biti izbačen.</p> 
 <p><a name="an_12:32">12:32</a> A ja kad budem uzdignut sa zemlje, sve ću privući k sebi."</p> 
 <p><a name="an_12:33">12:33</a> To reče da označi kakvom će smrću umrijeti. </p> 
 <p><a name="an_12:34">12:34</a> Nato  mu mnoštvo odgovori: "Mi smo iz Zakona čuli da Krist ostaje zauvijek.  Kako onda ti govoriš da Sin Čovječji treba da bude uzdignut?  Tko je taj Sin Čovječji?"</p> 
 <p><a name="an_12:35">12:35</a> Isus im nato reče: "Još je malo vremena svjetlost među vama. Hodite dok imate svjetlost da vas ne obuzme tama. Tko hodi u tami, ne zna kamo ide.</p> 
 <p><a name="an_12:36">12:36</a> Dok imate svjetlost, vjerujte u svjetlost da budete sinovi svjetlosti!" To Isus doreče, a onda ode i sakri se od njih.</p> 
 <p><a name="an_12:37">12:37</a> Iako je Isus pred njima učinio tolika znamenja, oni ne  povjerovaše u njega, </p> 
 <p><a name="an_12:38">12:38</a> da se ispuni riječ koju kaza prorok  Izaija:  Gospodine! Tko povjerova našoj poruci? Kome li se otkri ruka Gospodnja?</p> 
 <p><a name="an_12:39">12:39</a> Stoga i ne mogahu vjerovati, jer Izaija dalje kaže: </p> 
 <p><a name="an_12:40">12:40</a> Zaslijepi im oči, stvrdnu srca; da očima ne vide, srcem ne razumiju te se ne obrate pa ih ozdravim.</p> 
 <p><a name="an_12:41">12:41</a> Reče to Izaija jer je vidio slavu njegovu te o njemu  zborio. </p> 
 <p><a name="an_12:42">12:42</a> Ipak, mnogi su i od glavara vjerovali u njega, ali zbog  farizeja nisu to priznavali: da ne budu izopćeni iz sinagoge. </p> 
 <p><a name="an_12:43">12:43</a> Jer više im je bilo do slave ljudske, nego do slave Božje.</p> 
 <p><a name="an_12:44">12:44</a> A Isus povika: "Tko u mene vjeruje, ne vjeruje u mene, nego u onoga koji me posla;</p> 
 <p><a name="an_12:45">12:45</a> i tko vidi mene, vidi onoga koji me posla.</p> 
 <p><a name="an_12:46">12:46</a> Ja - Svjetlost - dođoh na svijet da nijedan koji u mene vjeruje u tami ne ostane.</p> 
 <p><a name="an_12:47">12:47</a> I sluša li tko moje riječi, a ne čuva ih, ja ga ne sudim. Ja nisam došao suditi svijetu, nego svijet spasiti.</p> 
 <p><a name="an_12:48">12:48</a> Tko mene odbacuje i riječi mojih ne prima, ima svoga suca: riječ koju sam zborio - ona će mu suditi u posljednji dan.</p> 
 <p><a name="an_12:49">12:49</a> Jer nisam ja zborio sam od sebe, nego onaj koji me posla - Otac - on mi dade zapovijed što da kažem, što da zborim.</p> 
 <p><a name="an_12:50">12:50</a> I znam: zapovijed njegova jest život vječni. Što ja dakle zborim, tako zborim kako mi je rekao Otac."</p> 
 <p><a name="an_13:1">13:1</a> Bijaše pred blagdan Pashe. Isus je znao da je došao njegov  čas da prijeđe s ovoga svijeta Ocu, budući da je ljubio svoje, one u svijetu, do kraja ih je ljubio. </p> 
 <p><a name="an_13:2">13:2</a> I za večerom je đavao  već bio ubacio u srce Judi Šimuna Iškariotskoga da ga izda. </p> 
 <p><a name="an_13:3">13:3</a> A  Isus je znao da mu je Otac sve predao u ruke i da je od Boga  izišao te da k Bogu ide pa </p> 
 <p><a name="an_13:4">13:4</a> usta od večere, odloži haljine, uze ubrus i opasa se. </p> 
 <p><a name="an_13:5">13:5</a> Nalije zatim vodu u praonik i počne  učenicima prati noge i otirati ih ubrusom kojim je bio opasan.</p> 
 <p><a name="an_13:6">13:6</a> Dođe tako do Šimuna Petra. A on će mu: "Gospodine! Zar  ti da meni pereš noge?" </p> 
 <p><a name="an_13:7">13:7</a> Odgovori mu Isus: "Što ja činim, ti  sada ne znaš, ali shvatit ćeš poslije." </p> 
 <p><a name="an_13:8">13:8</a> Reče mu Petar: "Nećeš  mi prati nogu nikada!" Isus mu odvrati: "Ako te ne operem, nećeš  imati dijela sa mnom." </p> 
 <p><a name="an_13:9">13:9</a> Nato će mu Šimun Petar: "Gospodine, onda ne samo noge, nego i ruke i glavu!" </p> 
 <p><a name="an_13:10">13:10</a> Kaže mu Isus: "Tko  je okupan, ne treba drugo da opere nego noge - i sav je čist!  I vi ste čisti, ali ne svi!" </p> 
 <p><a name="an_13:11">13:11</a> Jer znao je tko će ga izdati.  Stoga je i rekao: "Niste svi čisti."</p> 
 <p><a name="an_13:12">13:12</a> Kad im dakle opra noge, uze svoje haljine, opet sjede  i reče im: "Razumijete li što sam vam učinio? </p> 
 <p><a name="an_13:13">13:13</a> Vi me zovete  Učiteljem i Gospodinom. Pravo velite jer to i jesam! </p> 
 <p><a name="an_13:14">13:14</a> Ako  dakle ja - Gospodin i Učitelj - vama oprah noge, treba da i vi  jedni drugima perete noge. </p> 
 <p><a name="an_13:15">13:15</a> Primjer sam vam dao da i vi činite  kao što ja vama učinih."</p> 
 <p><a name="an_13:16">13:16</a> Zaista, zaista, kažem vam: nije sluga veći od gospodara niti poslanik od onoga koji ga posla.</p> 
 <p><a name="an_13:17">13:17</a> Ako to znate, blago vama budete li tako i činili!"</p> 
 <p><a name="an_13:18">13:18</a> "Ne govorim o svima vama! Ja znam koje izabrah! Ali -  neka se ispuni Pismo: Koji blaguje kruh moj, petu na me podiže."</p> 
 <p><a name="an_13:19">13:19</a> "Već vam sada kažem, prije negoli se dogodi, da kad se dogodi vjerujete da Ja jesam.</p> 
 <p><a name="an_13:20">13:20</a> Zaista, zaista, kažem vam: Tko primi onoga kojega ja šaljem, mene prima. A tko mene primi, prima onoga koji je mene poslao."</p> 
 <p><a name="an_13:21">13:21</a> Rekavši to, potresen u duhu Isus posvjedoči: "Zaista, zaista, kažem vam: jedan će me od vas izdati!"</p> 
 <p><a name="an_13:22">13:22</a> Učenici se zgledahu među sobom u nedoumici o kome to  govori. </p> 
 <p><a name="an_13:23">13:23</a> A jedan od njegovih učenika - onaj kojega je Isus  ljubio - bijaše za stolom Isusu do krila. </p> 
 <p><a name="an_13:24">13:24</a> Šimun Petar dade  mu znak i reče: "Pitaj tko je taj o kome govori." </p> 
 <p><a name="an_13:25">13:25</a> Ovaj se  privine Isusu uz prsa i upita: "Gospodine, tko je taj?"</p> 
 <p><a name="an_13:26">13:26</a> Isus odgovori: "Onaj je kome ja dadnem umočen zalogaj." </p> 
 <p><a name="an_13:27">13:27</a> Tada umoči zalogaj, uze ga i dade Judi Šimuna Iškariotskoga.  Nakon zalogaja uđe u nj Sotona. Nato mu Isus reče: "Što činiš, učini brzo!" </p> 
 <p><a name="an_13:28">13:28</a> Nijedan od sustolnika  nije razumio zašto mu je to rekao. </p> 
 <p><a name="an_13:29">13:29</a> Budući da je Juda imao  kesu, neki su mislili da mu je Isus rekao: "Kupi što nam treba  za blagdan!" - ili neka poda nešto siromasima. </p> 
 <p><a name="an_13:30">13:30</a> On dakle uzme  zalogaj i odmah iziđe. A bijaše noć.</p> 
 <p><a name="an_13:31">13:31</a> Pošto Juda iziđe, reče Isus: "Sada je proslavljen Sin Čovječji i Bog se proslavio u njemu!</p> 
 <p><a name="an_13:32">13:32</a> Ako se Bog proslavio u njemu, i njega će Bog proslaviti u sebi, i uskoro će ga proslaviti!</p> 
 <p><a name="an_13:33">13:33</a> Dječice, još sam malo s vama. Tražit ćete me, ali kao što rekoh Židovima, kažem sada i vama: kamo ja odlazim, vi ne možete doći.</p> 
 <p><a name="an_13:34">13:34</a> Zapovijed vam novu dajem: ljubite jedni druge; kao što sam ja ljubio vas tako i vi ljubite jedni druge.</p> 
 <p><a name="an_13:35">13:35</a> Po ovom će svi znati da ste moji učenici: ako budete imali ljubavi jedni za druge."</p> 
 <p><a name="an_13:36">13:36</a> Kaže mu Šimun Petar: "Gospodine, kamo to odlaziš?" Isus  mu odgovori: "Kamo ja odlazim, ti zasad ne možeš poći za mnom.  No poći ćeš poslije." </p> 
 <p><a name="an_13:37">13:37</a> Nato će mu Petar: "Gospodine, a zašto  sada ne bih mogao poći za tobom? Život ću svoj položiti za tebe!" </p> 
 <p><a name="an_13:38">13:38</a> Odgovori Isus: "Život ćeš svoj položiti za mene? Zaista,  zaista, kažem ti: Pijetao neće zapjevati dok me triput ne zatajiš."</p> 
 <p><a name="an_14:1">14:1</a> "Neka se ne uznemiruje srce vaše! Vjerujte u Boga i u mene vjerujte!</p> 
 <p><a name="an_14:2">14:2</a> U domu Oca mojega ima mnogo stanova. Da nema, zar bih vam rekao: 'Idem pripraviti vam mjesto'?</p> 
 <p><a name="an_14:3">14:3</a> Kad odem i pripravim vam mjesto, ponovno ću doći i uzeti vas k sebi da i vi budete gdje sam ja.</p> 
 <p><a name="an_14:4">14:4</a> A kamo ja odlazim, znate put."</p> 
 <p><a name="an_14:5">14:5</a> Reče mu Toma: "Gospodine, ne znamo kamo odlaziš. Kako  onda možemo put znati?" </p> 
 <p><a name="an_14:6">14:6</a> Odgovori mu Isus: "Ja sam Put i Istina i Život: nitko ne dolazi Ocu osim po meni.</p> 
 <p><a name="an_14:7">14:7</a> Da ste upoznali mene, i Oca biste moga upoznali. Od sada ga i poznajete i vidjeli ste ga."</p> 
 <p><a name="an_14:8">14:8</a> Kaže mu Filip: "Gospodine, pokaži nam Oca i dosta nam  je!" </p> 
 <p><a name="an_14:9">14:9</a> Nato će mu Isus: "Filipe, toliko sam vremena s vama i  još me ne poznaš?" "Tko je vidio mene, vidio je i Oca. Kako ti onda kažeš: 'Pokaži nam Oca'?</p> 
 <p><a name="an_14:10">14:10</a> Ne vjeruješ li da sam ja u Ocu i Otac u meni? Riječi koje vam govorim, od sebe ne govorim: Otac koji prebiva u meni čini djela svoja.</p> 
 <p><a name="an_14:11">14:11</a> Vjerujte mi: ja sam u Ocu i Otac u meni. Ako ne inače, zbog samih djela vjerujte.</p> 
 <p><a name="an_14:12">14:12</a> Zaista, zaista, kažem vam: Tko vjeruje u mene, činit će djela koja ja činim; da veća će od njih činiti jer ja odlazim Ocu.</p> 
 <p><a name="an_14:13">14:13</a> I što god zaištete u moje ime, učinit ću, da se proslavi Otac u Sinu.</p> 
 <p><a name="an_14:14">14:14</a> Ako me što zaištete u moje ime, učinit ću."</p> 
 <p><a name="an_14:15">14:15</a> "Ako me ljubite, zapovijedi ćete moje čuvati.</p> 
 <p><a name="an_14:16">14:16</a> I ja ću moliti Oca i on će vam dati drugoga Branitelja da bude s vama zauvijek:</p> 
 <p><a name="an_14:17">14:17</a> Duha Istine, kojega svijet ne može primiti jer ga ne vidi i ne poznaje. Vi ga poznajete jer kod vas ostaje i u vama je.</p> 
 <p><a name="an_14:18">14:18</a> Neću vas ostaviti kao siročad; doći ću k vama.</p> 
 <p><a name="an_14:19">14:19</a> Još malo i svijet me više neće vidjeti, no vi ćete me vidjeti jer ja živim i vi ćete živjeti.</p> 
 <p><a name="an_14:20">14:20</a> U onaj ćete dan spoznati da sam ja u Ocu svom i vi u meni i ja u vama.</p> 
 <p><a name="an_14:21">14:21</a> Tko ima moje zapovijedi i čuva ih, taj me ljubi; a tko mene ljubi, njega će ljubiti Otac moj, i ja ću ljubiti njega i njemu se očitovati."</p> 
 <p><a name="an_14:22">14:22</a> Kaže mu Juda, ne Iškariotski: "Gospodine, kako to da  ćeš se očitovati nama, a ne svijetu?" </p> 
 <p><a name="an_14:23">14:23</a> Odgovori mu Isus: "Ako me tko ljubi, čuvat će moju riječ pa će i Otac moj ljubiti njega i k njemu ćemo doći i kod njega se nastaniti.</p> 
 <p><a name="an_14:24">14:24</a> Tko mene ne ljubi, riječi mojih ne čuva. A riječ koju slušate nije moja, nego Oca koji me posla.</p> 
 <p><a name="an_14:25">14:25</a> To sam vam govorio dok sam boravio s vama.</p> 
 <p><a name="an_14:26">14:26</a> Branitelj - Duh Sveti, koga će Otac poslati u moje ime, poučavat će vas o svemu i dozivati vam u pamet sve što vam ja rekoh.</p> 
 <p><a name="an_14:27">14:27</a> Mir vam ostavljam, mir vam svoj dajem. Dajem vam ga, ali ne kao što svijet daje. Neka se ne uznemiruje vaše srce i neka se ne straši.</p> 
 <p><a name="an_14:28">14:28</a> Čuli ste, rekoh vam: 'Odlazim i vraćam se k vama.' Kad biste me ljubili, radovali biste se što idem Ocu jer Otac je veći od mene.</p> 
 <p><a name="an_14:29">14:29</a> Kazao sam vam to sada, prije negoli se dogodi, da vjerujete kad se dogodi.</p> 
 <p><a name="an_14:30">14:30</a> Neću više s vama mnogo govoriti jer dolazi knez svijeta. Protiv mene ne može on ništa.</p> 
 <p><a name="an_14:31">14:31</a> Ali neka svijet upozna da ja ljubim Oca i da tako činim kako mi je zapovjedio Otac. Ustanite, pođimo odavde!"</p> 
 <p><a name="an_15:1">15:1</a> "Ja sam istinski trs, a Otac moj - vinogradar.</p> 
 <p><a name="an_15:2">15:2</a> Svaku lozu na meni koja ne donosi roda on siječe, a svaku koja rod donosi čisti da više roda donese.</p> 
 <p><a name="an_15:3">15:3</a> Vi ste već očišćeni po riječi koju sam vam zborio.</p> 
 <p><a name="an_15:4">15:4</a> Ostanite u meni i ja u vama. Kao što loza ne može donijeti roda sama od sebe, ako ne ostane na trsu, tako ni vi ako ne ostanete u meni.</p> 
 <p><a name="an_15:5">15:5</a> Ja sam trs, vi loze. Tko ostaje u meni i ja u njemu, taj donosi mnogo roda. Uistinu, bez mene ne možete učiniti ništa.</p> 
 <p><a name="an_15:6">15:6</a> Ako tko ne ostane u meni, izbace ga kao lozu i usahne. Takve onda skupe i bace u oganj te gore.</p> 
 <p><a name="an_15:7">15:7</a> Ako ostanete u meni i riječi moje ako ostanu u vama, što god hoćete, ištite i bit će vam.</p> 
 <p><a name="an_15:8">15:8</a> Ovim se proslavlja Otac moj: da donosite mnogo roda i da budete moji učenici.</p> 
 <p><a name="an_15:9">15:9</a> Kao što je Otac ljubio mene tako sam i ja ljubio vas; ostanite u mojoj ljubavi.</p> 
 <p><a name="an_15:10">15:10</a> Budete li čuvali moje zapovijedi, ostat ćete u mojoj ljubavi; kao što sam i ja čuvao zapovijedi Oca svoga te ostajem u ljubavi njegovoj.</p> 
 <p><a name="an_15:11">15:11</a> To sam vam govorio da moja radost bude u vama i da vaša radost bude potpuna.</p> 
 <p><a name="an_15:12">15:12</a> Ovo je moja zapovijed: ljubite jedni druge kao što sam ja vas ljubio!</p> 
 <p><a name="an_15:13">15:13</a> Veće ljubavi nitko nema od ove: da tko život svoj položi za svoje prijatelje.</p> 
 <p><a name="an_15:14">15:14</a> Vi ste prijatelji moji ako činite što vam zapovijedam.</p> 
 <p><a name="an_15:15">15:15</a> Više vas ne zovem slugama jer sluga ne zna što radi njegov gospodar; vas sam nazvao prijateljima jer vam priopćih sve što sam čuo od Oca svoga.</p> 
 <p><a name="an_15:16">15:16</a> Ne izabraste vi mene, nego ja izabrah vas i postavih vas da idete i rod donosite i rod vaš da ostane te vam Otac dadne što ga god zaištete u moje ime.</p> 
 <p><a name="an_15:17">15:17</a> Ovo vam zapovijedam: da ljubite jedni druge."</p> 
 <p><a name="an_15:18">15:18</a> "Ako vas svijet mrzi, znajte da je mene mrzio prije nego vas.</p> 
 <p><a name="an_15:19">15:19</a> Kad biste bili od svijeta, svijet bi svoje ljubio; no budući da niste od svijeta, nego sam vas ja izabrao iz svijeta, zbog toga vas svijet mrzi.</p> 
 <p><a name="an_15:20">15:20</a> Sjećajte se riječi koju vam rekoh: 'Nije sluga veći od svoga gospodara.' Ako su mene progonili, i vas će progoniti; ako su moju riječ čuvali, da vašu će čuvati.</p> 
 <p><a name="an_15:21">15:21</a> A sve će to poduzimati protiv vas poradi imena moga jer ne znaju onoga koji mene posla.</p> 
 <p><a name="an_15:22">15:22</a> Da nisam došao i da im nisam govorio, ne bi imali grijeha; no sada nemaju izgovora za svoj grijeh.</p> 
 <p><a name="an_15:23">15:23</a> Tko mene mrzi, mrzi i Oca mojega.</p> 
 <p><a name="an_15:24">15:24</a> Da nisam učinio među njima djela kojih nitko drugi ne čini, ne bi imali grijeha; a sada vidješe pa ipak zamrziše i mene i Oca mojega.</p> 
 <p><a name="an_15:25">15:25</a> No neka se ispuni riječ napisana u njihovu Zakonu: Mrze me nizašto.</p> 
 <p><a name="an_15:26">15:26</a> A kada dođe Branitelj koga ću vam poslati od Oca - Duh Istine koji od Oca izlazi - on će svjedočiti za mene.</p> 
 <p><a name="an_15:27">15:27</a> I vi ćete svjedočiti jer ste od početka sa mnom.</p> 
 <p><a name="an_16:1">16:1</a> To sam vam govorio da se ne sablaznite.</p> 
 <p><a name="an_16:2">16:2</a> Izopćavat će vas iz sinagoga. Štoviše, dolazi čas kad će svaki koji vas ubije misliti da služi Bogu.</p> 
 <p><a name="an_16:3">16:3</a> A to će činiti jer ne upoznaše ni Oca ni mene.</p> 
 <p><a name="an_16:4">16:4</a> Govorio sam vam ovo da se, kada dođe vrijeme, sjetite da sam vam rekao." "S početka vam ne rekoh ovo jer bijah s vama.</p> 
 <p><a name="an_16:5">16:5</a> A sada odlazim k onome koji me posla i nitko me od vas ne pita: 'Kamo ideš?'</p> 
 <p><a name="an_16:6">16:6</a> Naprotiv, žalošću se ispunilo vaše srce što vam ovo kazah.</p> 
 <p><a name="an_16:7">16:7</a> No kažem vam istinu: bolje je za vas da ja odem: jer ako ne odem, Branitelj neće doći k vama; ako pak odem, poslat ću ga k vama.</p> 
 <p><a name="an_16:8">16:8</a> A kad on dođe, pokazat će svijetu što je grijeh, što li pravednost, a što osuda:</p> 
 <p><a name="an_16:9">16:9</a> grijeh je što ne vjeruju u mene;</p> 
 <p><a name="an_16:10">16:10</a> pravednost - što odlazim k Ocu i više me ne vidite;</p> 
 <p><a name="an_16:11">16:11</a> a osuda - što je knez ovoga svijeta osuđen.</p> 
 <p><a name="an_16:12">16:12</a> Još vam mnogo imam kazati, ali sada ne možete nositi.</p> 
 <p><a name="an_16:13">16:13</a> No kada dođe on - Duh Istine - upućivat će vas u svu istinu; jer neće govoriti sam od sebe, nego će govoriti što čuje i navješćivat će vam ono što dolazi.</p> 
 <p><a name="an_16:14">16:14</a> On će mene proslavljati jer će od mojega uzimati i navješćivati vama.</p> 
 <p><a name="an_16:15">16:15</a> Sve što ima Otac, moje je. Zbog toga vam rekoh: od mojega uzima i - navješćivat će vama."</p> 
 <p><a name="an_16:16">16:16</a> "Malo, i više me nećete vidjeti; i opet malo, pa ćete me vidjeti."</p> 
 <p><a name="an_16:17">16:17</a> Nato se neki od učenika zapitkivahu: "Što je to što nam  kaže: 'Malo, i nećete me vidjeti, i opet malo, pa ćete me vidjeti'  i 'Odlazim Ocu'?" </p> 
 <p><a name="an_16:18">16:18</a> Govorahu dakle: "Što je to što kaže 'Malo'?  Ne znamo što govori."</p> 
 <p><a name="an_16:19">16:19</a> Isus spozna da su ga htjeli pitati pa im reče: "Pitate  se među sobom o tome što kazah: 'Malo, i nećete me vidjeti; i opet malo, pa ćete me vidjeti'?</p> 
 <p><a name="an_16:20">16:20</a> Zaista, zaista, kažem vam: vi ćete plakati i jaukati, a svijet će se veseliti. Vi ćete se žalostiti, ali žalost će se vaša okrenuti u radost.</p> 
 <p><a name="an_16:21">16:21</a> Žena kad rađa, žalosna je jer je došao njezin čas; ali kad rodi djetešce, ne spominje se više muke od radosti što se čovjek rodio na svijet.</p> 
 <p><a name="an_16:22">16:22</a> Tako dakle i vi: sad ste u žalosti, no ja ću vas opet vidjeti; i srce će vam se radovati i radosti vaše nitko vam oteti neće.</p> 
 <p><a name="an_16:23">16:23</a> U onaj me dan nećete ništa više pitati. Zaista, zaista, kažem vam: što god zaištete u Oca, dat će vam u moje ime.</p> 
 <p><a name="an_16:24">16:24</a> Dosad niste iskali ništa u moje ime. Ištite i primit ćete da radost vaša bude potpuna!"</p> 
 <p><a name="an_16:25">16:25</a> "To sam vam govorio u poredbama. Dolazi čas kad vam više neću govoriti u poredbama, nego ću vam otvoreno navješćivati Oca.</p> 
 <p><a name="an_16:26">16:26</a> U onaj dan iskat ćete u moje ime i ne velim vam da ću ja moliti Oca za vas.</p> 
 <p><a name="an_16:27">16:27</a> Ta sam vas Otac ljubi jer vi ste mene ljubili i vjerovali da sam ja od Boga izišao.</p> 
 <p><a name="an_16:28">16:28</a> Izišao sam od Oca i došao na svijet. Opet ostavljam svijet i odlazim Ocu."</p> 
 <p><a name="an_16:29">16:29</a> Kažu mu učenici: "Evo, sad otvoreno zboriš i nikakvon  se poredbom ne služiš. </p> 
 <p><a name="an_16:30">16:30</a> Sada znamo da sve znaš i ne treba  da te tko pita. Stoga vjerujemo da si izišao od Boga."</p> 
 <p><a name="an_16:31">16:31</a> Odgovori im Isus: "Sada vjerujete?</p> 
 <p><a name="an_16:32">16:32</a> Evo dolazi čas i već je došao: raspršit ćete se svaki na svoju stranu i mene ostaviti sama. No ja nisam sam jer Otac je sa mnom.</p> 
 <p><a name="an_16:33">16:33</a> To vam rekoh da u meni mir imate. U svijetu imate muku, ali hrabri budite - ja sam pobijedio svijet!"</p> 
 <p><a name="an_17:1">17:1</a> To Isus doreče, a onda podiže oči k nebu i progovori: "Oče, došao je čas: proslavi Sina svoga da Sin proslavi tebe</p> 
 <p><a name="an_17:2">17:2</a> i da vlašću koju si mu dao nad svakim tijelom dade život vječni svima koje si mu dao.</p> 
 <p><a name="an_17:3">17:3</a> A ovo je život vječni: da upoznaju tebe, jedinoga istinskog Boga, i koga si poslao - Isusa Krista.</p> 
 <p><a name="an_17:4">17:4</a> Ja tebe proslavih na zemlji dovršivši djelo koje si mi dao izvršiti.</p> 
 <p><a name="an_17:5">17:5</a> A sada ti, Oče, proslavi mene kod sebe onom slavom koju imadoh kod tebe prije negoli je svijeta bilo.</p> 
 <p><a name="an_17:6">17:6</a> Objavio sam ime tvoje ljudima koje si mi dao od svijeta. Tvoji bijahu, a ti ih meni dade i riječ su tvoju sačuvali.</p> 
 <p><a name="an_17:7">17:7</a> Sad upoznaše da je od tebe sve što si mi dao</p> 
 <p><a name="an_17:8">17:8</a> jer riječi koje si mi dao njima predadoh i oni ih primiše i uistinu spoznaše da sam od tebe izišao te povjerovaše da si me ti poslao.</p> 
 <p><a name="an_17:9">17:9</a> Ja za njih molim; ne molim za svijet, nego za one koje si mi dao jer su tvoji.</p> 
 <p><a name="an_17:10">17:10</a> I sve moje tvoje je, i tvoje moje, i ja se proslavih u njima.</p> 
 <p><a name="an_17:11">17:11</a> Ja više nisam u svijetu, no oni su u svijetu, a ja idem k tebi. Oče sveti, sačuvaj ih u svom imenu koje si mi dao: da budu jedno kao i mi.</p> 
 <p><a name="an_17:12">17:12</a> Dok sam ja bio s njima, ja sam ih čuvao u tvom imenu, njih koje si mi dao; i štitio ih, te nijedan od njih ne propade osim sina propasti, da se Pismo ispuni.</p> 
 <p><a name="an_17:13">17:13</a> A sada k tebi idem i ovo govorim u svijetu da imaju puninu moje radosti u sebi.</p> 
 <p><a name="an_17:14">17:14</a> Ja sam im predao tvoju riječ, a svijet ih zamrzi jer nisu od svijeta kao što ni ja nisam od svijeta.</p> 
 <p><a name="an_17:15">17:15</a> Ne molim te da ih uzmeš sa svijeta, nego da ih očuvaš od Zloga.</p> 
 <p><a name="an_17:16">17:16</a> Oni nisu od svijeta kao što ni ja nisam od svijeta.</p> 
 <p><a name="an_17:17">17:17</a> Posveti ih u istini: tvoja je riječ istina.</p> 
 <p><a name="an_17:18">17:18</a> Kao što ti mene posla u svijet tako i ja poslah njih u svijet.</p> 
 <p><a name="an_17:19">17:19</a> I za njih posvećujem samog sebe da i oni budu posvećeni u istini.</p> 
 <p><a name="an_17:20">17:20</a> Ne molim samo za ove nego i za one koji će na njihovu riječ vjerovati u mene:</p> 
 <p><a name="an_17:21">17:21</a> da svi budu jedno kao što ti, Oče, u meni i ja u tebi, neka i oni u nama budu da svijet uzvjeruje da si me ti poslao.</p> 
 <p><a name="an_17:22">17:22</a> I slavu koju si ti dao meni ja dadoh njima: da budu jedno kao što smo mi jedno -</p> 
 <p><a name="an_17:23">17:23</a> ja u njima i ti u meni, da tako budu savršeno jedno da svijet upozna da si me ti poslao i ljubio njih kao što si mene ljubio.</p> 
 <p><a name="an_17:24">17:24</a> Oče, hoću da i oni koje si mi dao budu gdje sam ja, da i oni budu sa mnom: da gledaju moju slavu, slavu koju si mi dao jer si me ljubio prije postanka svijeta.</p> 
 <p><a name="an_17:25">17:25</a> Oče pravedni, svijet te nije upoznao, ja te upoznah; a i ovi upoznaše da si me ti poslao.</p> 
 <p><a name="an_17:26">17:26</a> I njima sam očitovao tvoje ime, i još ću očitovati, da ljubav kojom si ti mene ljubio bude u njima - i ja u njima."</p> 
 <p><a name="an_18:1">18:1</a> To rekavši, zaputi se Isus sa svojim učenicima na drugu stranu  potoka Cedrona. Ondje bijaše vrt u koji uđe Isus i njegovi učenici. </p> 
 <p><a name="an_18:2">18:2</a> A poznavaše to mjesto i Juda, njegov izdajica, jer se Isus  tu često sastajao sa svojim učenicima. </p> 
 <p><a name="an_18:3">18:3</a> Juda onda uze četu  i od svećeničkih glavara i farizeja sluge te dođe onamo sa zubljama, svjetiljkama i oružjem.</p> 
 <p><a name="an_18:4">18:4</a> Znajući sve što će s njim biti, istupi Isus naprijed te  ih upita: "Koga tražite?" </p> 
 <p><a name="an_18:5">18:5</a> Odgovore mu: "Isusa Nazarećanina."  Reče im Isus: "Ja sam!" A stajaše s njima i Juda, njegov  izdajica. </p> 
 <p><a name="an_18:6">18:6</a> Kad im dakle reče: "Ja sam!" - oni ustuknuše  i popadaše na zemlju. </p> 
 <p><a name="an_18:7">18:7</a> Ponovno ih tada upita: "Koga tražite?"  Oni odgovore: "Isusa Nazarećanina." </p> 
 <p><a name="an_18:8">18:8</a> Isus odvrati: "Rekoh vam  da sam ja. Ako dakle mene tražite, pustite ove da odu" - </p> 
 <p><a name="an_18:9">18:9</a> da  se ispuni riječ koju reče: "Ne izgubih ni jednoga od onih koje  si mi dao."</p> 
 <p><a name="an_18:10">18:10</a> A Šimun Petar isuče mač koji je imao uza se pa udari  slugu velikoga svećenika i odsiječe mu desno uho. Sluga se zvao  Malho. </p> 
 <p><a name="an_18:11">18:11</a> Nato Isus reče Petru: "Djeni mač u korice! Čašu koju  mi dade Otac zar da ne pijem?"</p> 
 <p><a name="an_18:12">18:12</a> Tada četa, zapovjednik i židovski sluge uhvatiše Isusa te  ga svezaše.</p> 
 <p><a name="an_18:13">18:13</a> Odvedoše ga najprije Ani jer on bijaše tast Kajfe, velikoga  svećenika one godine. </p> 
 <p><a name="an_18:14">18:14</a> Kajfa pak ono svjetova Židove: "Bolje  da jedan čovjek umre za narod."</p> 
 <p><a name="an_18:15">18:15</a> Za Isusom su išli Šimun Petar i drugi učenik. Taj učenik  bijaše poznat s velikim svećenikom pa s Isusom uđe u dvorište  velikoga svećenika. </p> 
 <p><a name="an_18:16">18:16</a> Petar osta vani kod vrata. Tada taj drugi  učenik, znanac velikoga svećenika, iziđe i reče vratarici te  uvede Petra. </p> 
 <p><a name="an_18:17">18:17</a> Nato će sluškinja, vratarica, Petru: "Da nisi  i ti od učenika toga čovjeka?" On odvrati: "Nisam!" </p> 
 <p><a name="an_18:18">18:18</a> A stajahu  ondje sluge i stražari, raspirivahu žeravicu jer bijaše studeno  i grijahu se. S njima je stajao i Petar i grijao se.</p> 
 <p><a name="an_18:19">18:19</a> Veliki svećenik zapita Isusa o njegovim učenicima i o  njegovu nauku. </p> 
 <p><a name="an_18:20">18:20</a> Odgovori mu Isus: "Ja sam javno govorio svijetu.  Uvijek sam naučavao u sinagogi i u Hramu gdje se skupljaju svi  Židovi. Ništa nisam u tajnosti govorio. </p> 
 <p><a name="an_18:21">18:21</a> Zašto mene pitaš?  Pitaj one koji su slušali što sam im govorio. Oni eto znaju što  sam govorio." </p> 
 <p><a name="an_18:22">18:22</a> Na te njegove riječi jedan od nazočnih slugu  pljusne Isusa govoreći: "Tako li odgovaraš velikom svećeniku?" </p> 
 <p><a name="an_18:23">18:23</a> Odgovori mu Isus: "Ako sam krivo rekao, dokaži da je krivo!  Ako li pravo, zašto me udaraš?" </p> 
 <p><a name="an_18:24">18:24</a> Ana ga zatim posla svezana  Kajfi, velikom svećeniku.</p> 
 <p><a name="an_18:25">18:25</a> Šimun Petar stajao je ondje i grijao se. Rekoše mu: "Da  nisi i ti od njegovih učenika?" On zanijeka: "Nisam!" </p> 
 <p><a name="an_18:26">18:26</a> Nato  će jedan od slugu velikog svećenika, rođak onoga komu je Petar  bio odsjekao uho: "Nisam li te ja vidio u vrtu s njime?" </p> 
 <p><a name="an_18:27">18:27</a> I  Petar opet zanijeka, a pijetao odmah zapjeva.</p> 
 <p><a name="an_18:28">18:28</a> Nato odvedoše Isusa od Kajfe u dvor upraviteljev. Bilo  je rano jutro. I oni ne uđoše da se ne okaljaju, već da mognu  blagovati pashu. </p> 
 <p><a name="an_18:29">18:29</a> Pilat tada iziđe pred njih i upita: "Kakvu  tužbu iznosite protiv ovoga čovjeka?" </p> 
 <p><a name="an_18:30">18:30</a> Odgovore mu: "Kad on  ne bi bio zločinac, ne bismo ga predali tebi." </p> 
 <p><a name="an_18:31">18:31</a> Reče im nato  Pilat: "Uzmite ga vi i sudite mu po svom zakonu." Odgovoriše  mu Židovi: "Nama nije dopušteno nikoga pogubiti" - </p> 
 <p><a name="an_18:32">18:32</a> da se  ispuni riječ Isusova kojom je označio kakvom mu je smrću umrijeti.</p> 
 <p><a name="an_18:33">18:33</a> Nato Pilat uđe opet u dvor, pozove Isusa i upita ga:  "Ti li si židovski kralj?" </p> 
 <p><a name="an_18:34">18:34</a> Isus odgovori: "Govoriš li ti  to sam od sebe ili ti to drugi rekoše o meni?" </p> 
 <p><a name="an_18:35">18:35</a> Pilat odvrati:  "Zar sam ja Židov? Tvoj narod i glavari svećenički predadoše  te meni. Što si učinio?"</p> 
 <p><a name="an_18:36">18:36</a> Odgovori Isus: "Kraljevstvo moje nije od ovoga svijeta.  Kad bi moje kraljevstvo bilo od ovoga svijeta, moje bi se sluge  borile da ne budem predan Židovima. Ali kraljevstvo moje nije  odavde." </p> 
 <p><a name="an_18:37">18:37</a> Nato mu reče Pilat: "Ti si dakle kralj?" Isus odgovori:  "Ti kažeš: ja sam kralj. Ja sam se zato rodio i došao na svijet  da svjedočim za istinu. Tko je god od istine, sluša moj glas." </p> 
 <p><a name="an_18:38">18:38</a> Reče mu Pilat: "Što je istina?"</p> 
 <p><a name="an_18:39">18:39</a> Rekavši to, opet iziđe pred Židove i reče im: "Ja ne  nalazim na njemu nikakve krivice. A u vas je običaj da vam o  Pashi nekoga pustim. Hoćete li dakle da vam pustim kralja židovskoga?" </p> 
 <p><a name="an_18:40">18:40</a> Povikaše nato opet: "Ne toga, nego Barabu!" A Baraba bijaše  razbojnik. </p> 
 <p><a name="an_19:1">19:1</a> Tada Pilat uze i izbičeva Isusa. </p> 
 <p><a name="an_19:2">19:2</a> A vojnici spletoše vijenac  od trnja i staviše mu ga na glavu; i zaogrnuše ga grimiznim plaštem. </p> 
 <p><a name="an_19:3">19:3</a> I prilazili su mu i govorili: "Zdravo kralju židovski!" I  pljuskali su ga.</p> 
 <p><a name="an_19:4">19:4</a> A Pilat ponovno iziđe i reče im: "Evo vam ga izvodim da  znate: ne nalazim na njemu nikakve krivice." </p> 
 <p><a name="an_19:5">19:5</a> Iziđe tada Isus  s trnovim vijencem, u grimiznom plaštu. A Pilat im kaže: "Evo  čovjeka!" </p> 
 <p><a name="an_19:6">19:6</a> I kad ga ugledaše glavari svećenički i sluge, povikaše:  "Raspni, raspni!" Kaže im Pilat: "Uzmite ga vi i raspnite jer  ja ne nalazim na njemu krivice." </p> 
 <p><a name="an_19:7">19:7</a> Odgovoriše mu Židovi: "Mi  imamo Zakon i po Zakonu on mora umrijeti jer se pravio Sinom  Božjim." </p> 
 <p><a name="an_19:8">19:8</a> Kad je Pilat čuo te riječi, još se više prestraši </p> 
 <p><a name="an_19:9">19:9</a> pa  ponovno uđe u dvor i kaže Isusu: "Odakle si ti?" No Isus mu ne  dade odgovora. </p> 
 <p><a name="an_19:10">19:10</a> Tada mu Pilat reče: "Zar meni ne odgovaraš?  Ne znaš li da imam vlast da te pustim i da imam vlast da te razapnem?" </p> 
 <p><a name="an_19:11">19:11</a> Odgovori mu Isus: "Ne bi imao nada mnom nikakve vlasti da  ti nije dano odozgor. Zbog toga ima veći grijeh onaj koji me  predao tebi."</p> 
 <p><a name="an_19:12">19:12</a> Od tada ga je Pilat nastojao pustiti. No Židovi vikahu:  "Ako ovoga pustiš, nisi prijatelj caru. Tko se god pravi kraljem, protivi se caru." </p> 
 <p><a name="an_19:13">19:13</a> Čuvši te riječi, Pilat izvede Isusa i  posadi na sudačku stolicu na mjestu koje se zove Litostrotos  - Pločnik, hebrejski Gabata - </p> 
 <p><a name="an_19:14">19:14</a> a bijaše upravo priprava za  Pashu, oko šeste ure - i kaže Židovima: "Evo kralja vašega!" </p> 
 <p><a name="an_19:15">19:15</a> Oni na to povikaše: "Ukloni! Ukloni! Raspni ga!" Kaže im  Pilat: "Zar kralja vašega da razapnem?" Odgovoriše glavari svećenički:  "Mi nemamo kralja osim cara!"</p> 
 <p><a name="an_19:16">19:16</a> Tada im ga preda da se razapne. Uzeše dakle Isusa. </p> 
 <p><a name="an_19:17">19:17</a> I  noseći svoj križ, iziđe on na mjesto zvano Lubanjsko, hebrejski  Golgota. </p> 
 <p><a name="an_19:18">19:18</a> Ondje ga razapeše, a s njim i drugu dvojicu, s jedne  i druge strane, a Isusa u sredini.</p> 
 <p><a name="an_19:19">19:19</a> A napisa Pilat i natpis te ga postavi na križ. Bilo je  napisano: "Isus Nazarećanin, kralj židovski." </p> 
 <p><a name="an_19:20">19:20</a> Taj su natpis  čitali mnogi Židovi jer mjesto gdje je Isus bio raspet bijaše  blizu grada, a bilo je napisano hebrejski, latinski i grčki. </p> 
 <p><a name="an_19:21">19:21</a> Nato glavari svećenički rekoše Pilatu: "Nemoj pisati: 'Kralj  židovski', nego da je on rekao: 'Kralj sam židovski.'" </p> 
 <p><a name="an_19:22">19:22</a> Pilat  odgovori: "Što napisah, napisah!"</p> 
 <p><a name="an_19:23">19:23</a> Vojnici pak, pošto razapeše Isusa, uzeše njegove haljine  i razdijeliše ih na četiri dijela - svakom vojniku po dio. A  uzeše i donju haljinu, koja bijaše nešivena, otkana u komadu  odozgor dodolje. </p> 
 <p><a name="an_19:24">19:24</a> Rekoše zato među sobom: "Ne derimo je, nego  bacimo za nju kocku pa komu dopane" - da se ispuni Pismo koje  veli:  Razdijeliše među se haljine moje, za odjeću moju baciše kocku. I vojnici učiniše tako.</p> 
 <p><a name="an_19:25">19:25</a> Uz križ su Isusov stajale majka njegova, zatim sestra  njegove majke, Marija Kleofina, i Marija Magdalena. </p> 
 <p><a name="an_19:26">19:26</a> Kad Isus  vidje majku i kraj nje učenika kojega je ljubio, reče majci:  "Ženo! Evo ti sina!" Zatim reče učeniku: "Evo ti majke!" </p> 
 <p><a name="an_19:27">19:27</a> I  od toga časa uze je učenik k sebi.</p> 
 <p><a name="an_19:28">19:28</a> Nakon toga, kako je Isus znao da je sve dovršeno, da  bi se ispunilo Pismo, reče: "Žedan sam." </p> 
 <p><a name="an_19:29">19:29</a> A ondje je  stajala posuda puna octa. I natakoše na izopovu trsku spužvu  natopljenu octom pa je primakoše njegovim ustima.</p> 
 <p><a name="an_19:30">19:30</a> Čim Isus uze ocat, reče: "Dovršeno je!" I prignuvši glavu, preda duh.</p> 
 <p><a name="an_19:31">19:31</a> Kako bijaše Priprava, da ne bi tijela ostala na križu  subotom, jer velik je dan bio one subote, Židovi zamoliše Pilata  da se raspetima prebiju golijeni i da se skinu. </p> 
 <p><a name="an_19:32">19:32</a> Dođoše dakle  vojnici i prebiše golijeni prvomu i drugomu koji su s Isusom  bili raspeti. </p> 
 <p><a name="an_19:33">19:33</a> Kada dođoše do Isusa i vidješe da je već umro, ne prebiše mu golijeni, </p> 
 <p><a name="an_19:34">19:34</a> nego mu jedan od vojnika kopljem  probode bok i odmah poteče krv i voda.</p> 
 <p><a name="an_19:35">19:35</a> Onaj koji je vidio svjedoči i istinito je svjedočanstvo  njegovo. On zna da govori istinu da i vi vjerujete </p> 
 <p><a name="an_19:36">19:36</a> jer se  to dogodilo da se ispuni Pismo: Nijedna mu se kost neće slomiti. </p> 
 <p><a name="an_19:37">19:37</a> I drugo opet Pismo veli: Gledat će onoga koga su proboli.</p> 
 <p><a name="an_19:38">19:38</a> Nakon toga Josip iz Arimateje, koji je - kriomice, u  strahu od Židova - bio učenik Isusov, zamoli Pilata da smije  skinuti tijelo Isusovo. I dopusti mu Pilat. Josip dakle ode i  skine Isusovo tijelo. </p> 
 <p><a name="an_19:39">19:39</a> A dođe i Nikodem - koji je ono prije  bio došao Isusu noću - i donese sa sobom oko sto libara smjese  smirne i aloja. </p> 
 <p><a name="an_19:40">19:40</a> Uzmu dakle tijelo Isusovo i poviju ga u povoje  s miomirisima, kako je u Židova običaj za ukop.</p> 
 <p><a name="an_19:41">19:41</a> A na mjestu gdje je Isus bio raspet bijaše vrt i u vrtu  nov grob u koji još nitko ne bijaše položen. </p> 
 <p><a name="an_19:42">19:42</a> Ondje dakle  zbog židovske Priprave, jer grob bijaše blizu, polože Isusa.</p> 
 <p><a name="an_20:1">20:1</a> Prvog dana u tjednu rano ujutro, još za mraka, dođe Marija  Magdalena na grob i opazi da je kamen s groba dignut. </p> 
 <p><a name="an_20:2">20:2</a> Otrči  stoga i dođe k Šimunu Petru i drugom učeniku, kojega je Isus  ljubio, pa im reče: "Uzeše Gospodina iz groba i ne znamo gdje  ga staviše."</p> 
 <p><a name="an_20:3">20:3</a> Uputiše se onda Petar i onaj drugi učenik i dođoše na  grob. </p> 
 <p><a name="an_20:4">20:4</a> Trčahu obojica zajedno, ali onaj drugi učenik prestignu  Petra i stiže prvi na grob. </p> 
 <p><a name="an_20:5">20:5</a> Sagne se i opazi povoje gdje leže, ali ne uđe. </p> 
 <p><a name="an_20:6">20:6</a> Uto dođe i Šimun Petar koji je išao za njim i  uđe u grob. Ugleda povoje gdje leže </p> 
 <p><a name="an_20:7">20:7</a> i ubrus koji bijaše na  glavi Isusovoj, ali nije bio uz povoje, nego napose svijen na  jednome mjestu.</p> 
 <p><a name="an_20:8">20:8</a> Tada uđe i onaj drugi učenik koji prvi stiže na grob i  vidje i povjerova. </p> 
 <p><a name="an_20:9">20:9</a> Jer oni još ne upoznaše Pisma da Isus treba  da ustane od mrtvih. </p> 
 <p><a name="an_20:10">20:10</a> Potom se učenici vratiše kući.</p> 
 <p><a name="an_20:11">20:11</a> A Marija je stajala vani kod groba i plakala. </p> 
 <p><a name="an_20:12">20:12</a> Zaplakana  zaviri u grob i ugleda dva anđela u bjelini kako sjede na mjestu  gdje je ležalo tijelo Isusovo - jedan kod glave, drugi kod nogu. </p> 
 <p><a name="an_20:13">20:13</a> Kažu joj oni: "Ženo, što plačeš?" Odgovori im: "Uzeše Gospodina  mojega i ne znam gdje ga staviše." </p> 
 <p><a name="an_20:14">20:14</a> Rekavši to, obazre se  i ugleda Isusa gdje stoji, ali nije znala da je to Isus.</p> 
 <p><a name="an_20:15">20:15</a> Kaže joj Isus: "Ženo, što plačeš? Koga tražiš?" Misleći  da je to vrtlar, reče mu ona: "Gospodine, ako si ga ti odnio, reci mi gdje si ga stavio i ja ću ga uzeti." </p> 
 <p><a name="an_20:16">20:16</a> Kaže joj Isus:  "Marijo!" Ona se okrene te će mu hebrejski: "Rabbuni!" - što  znači: "Učitelju!" </p> 
 <p><a name="an_20:17">20:17</a> Kaže joj Isus: "Ne zadržavaj se sa mnom  jer još ne uziđoh Ocu, nego idi mojoj braći i javi im: Uzlazim  Ocu svomu i Ocu vašemu, Bogu svomu i Bogu vašemu."</p> 
 <p><a name="an_20:18">20:18</a> Ode dakle Marija Magdalena i navijesti učenicima: "Vidjela  sam Gospodina i on mi je to rekao."</p> 
 <p><a name="an_20:19">20:19</a> I uvečer toga istog dana, prvog u tjednu, dok su učenici  u strahu od Židova bili zatvorili vrata, dođe Isus, stane u sredinu  i reče im: "Mir vama!" </p> 
 <p><a name="an_20:20">20:20</a> To rekavši, pokaza im svoje ruke i  bok. I obradovaše se učenici vidjevši Gospodina.</p> 
 <p><a name="an_20:21">20:21</a> Isus im stoga ponovno reče: "Mir vama! Kao što mene posla Otac i ja šaljem vas."</p> 
 <p><a name="an_20:22">20:22</a> To rekavši, dahne u njih i kaže im: "Primite Duha Svetoga.</p> 
 <p><a name="an_20:23">20:23</a> Kojima otpustite grijehe, otpuštaju im se; kojima zadržite, zadržani su im."</p> 
 <p><a name="an_20:24">20:24</a> Ali Toma zvani Blizanac, jedan od dvanaestorice, ne bijaše  s njima kad dođe Isus. </p> 
 <p><a name="an_20:25">20:25</a> Govorili su mu dakle drugi učenici:  "Vidjeli smo Gospodina!" On im odvrati: "Ako ne vidim na njegovim  rukama biljeg čavala i ne stavim svoj prst u mjesto čavala, ako  ne stavim svoju ruku u njegov bok, neću vjerovati."</p> 
 <p><a name="an_20:26">20:26</a> I nakon osam dana bijahu njegovi učenici opet unutra, a s njima i Toma. Vrata bijahu zatvorena, a Isus dođe, stade  u sredinu i reče: "Mir vama!"</p> 
 <p><a name="an_20:27">20:27</a> Zatim će Tomi: "Prinesi prst ovamo i pogledaj mi ruke! Prinesi  ruku i stavi je u moj bok i ne budi nevjeran nego vjeran." </p> 
 <p><a name="an_20:28">20:28</a> Odgovori  mu Toma: "Gospodin moj i Bog moj!" </p> 
 <p><a name="an_20:29">20:29</a> Reče mu Isus: "Budući da si me vidio, povjerovao si. Blaženi koji ne vidješe, a vjeruju!"</p> 
 <p><a name="an_20:30">20:30</a> Isus je pred svojim učenicima učinio i mnoga druga znamenja  koja nisu zapisana u ovoj knjizi. </p> 
 <p><a name="an_20:31">20:31</a> A ova su zapisana da vjerujete:  Isus je Krist, Sin Božji, i da vjerujući imate život u imenu  njegovu. </p> 
 <p><a name="an_21:1">21:1</a> Poslije toga očitova se Isus ponovno učenicima na Tiberijadskome  moru. Očitova se ovako: </p> 
 <p><a name="an_21:2">21:2</a> Bijahu zajedno Šimun Petar, Toma zvani  Blizanac, Natanael iz Kane Galilejske, zatim Zebedejevi i još  druga dva njegova učenika. </p> 
 <p><a name="an_21:3">21:3</a> Kaže im Šimun Petar: "Idem ribariti."  Rekoše: "Idemo i mi s tobom." Izađoše i uđoše u lađu, ali te  noći ne uloviše ništa.</p> 
 <p><a name="an_21:4">21:4</a> Kad je već svanulo, stade Isus na kraju, ali učenici nisu  znali da je to Isus. </p> 
 <p><a name="an_21:5">21:5</a> Kaže im Isus: "Dječice, imate li što  za prismok?" Odgovoriše mu: "Nemamo." </p> 
 <p><a name="an_21:6">21:6</a> A on im reče: "Bacite  mrežu na desnu stranu lađe i naći ćete." Baciše oni i više je  ne mogoše izvući od mnoštva ribe. </p> 
 <p><a name="an_21:7">21:7</a> Tada onaj učenik kojega  je Isus ljubio kaže Petru: "Gospodin je!" Kad je Šimun Petar  čuo da je to Gospodin, pripaše si gornju haljinu, jer bijaše  gol, te se baci u more. </p> 
 <p><a name="an_21:8">21:8</a> Ostali učenici dođoše s lađicom vukući  mrežu s ribom jer ne bijahu daleko od kraja, samo kojih dvjesta  lakata. </p> 
 <p><a name="an_21:9">21:9</a> Kad iziđu na kraj, ugledaju pripravljenu žeravicu i na  njoj pristavljenu ribu i kruh. </p> 
 <p><a name="an_21:10">21:10</a> Kaže im Isus: "Donesite riba  što ih sada uloviste." </p> 
 <p><a name="an_21:11">21:11</a> Nato se Šimun Petar popne i izvuče  na kraj mrežu punu velikih riba, sto pedeset i tri. I premda  ih je bilo toliko, mreža se ne raskinu. </p> 
 <p><a name="an_21:12">21:12</a> Kaže im Isus: "Hajde, doručkujte!" I nitko se od učenika ne usudi upitati ga: "Tko  si ti?" Znali su da je Gospodin. </p> 
 <p><a name="an_21:13">21:13</a> Isus pristupi, uzme kruh  i dade im, a tako i ribu.</p> 
 <p><a name="an_21:14">21:14</a> To se već treći put očitova Isus učenicima pošto uskrsnu  od mrtvih.</p> 
 <p><a name="an_21:15">21:15</a> Nakon doručka upita Isus Šimuna Petra: "Šimune Ivanov, ljubiš li me više nego ovi?" Odgovori mu: "Da, Gospodine, ti  znaš da te volim." </p> 
 <p><a name="an_21:16">21:16</a> Kaže mu: "Pasi jaganjce moje!" Upita ga  po drugi put: "Šimune Ivanov, ljubiš li me?" Odgovori mu: "Da, Gospodine, ti znaš da te volim!" Kaže mu: "Pasi ovce moje!" </p> 
 <p><a name="an_21:17">21:17</a> Upita ga treći put: "Šimune Ivanov, voliš li me?" Ražalosti  se Petar što ga upita treći put: "Voliš li me?" pa mu odgovori:  "Gospodine, ti sve znaš! Tebi je poznato da te volim." Kaže mu  Isus: "Pasi ovce moje!"</p> 
 <p><a name="an_21:18">21:18</a> "Zaista, zaista kažem ti: Dok si bio mlađi, sam si se opasivao i hodio kamo si htio; ali kad ostariš, raširit ćeš ruke i drugi će te opasivati i voditi kamo nećeš."</p> 
 <p><a name="an_21:19">21:19</a> A to mu reče nagovješćujući kakvom će smrću proslaviti  Boga. Rekavši to doda: "Idi za mnom!" </p> 
 <p><a name="an_21:20">21:20</a> Petar se okrene i opazi  da ga slijedi onaj učenik kojega je Isus ljubio i koji se za  večere bijaše privio Isusu uz prsa i upitao ga: "Gospodine, tko  će te to izdati?" </p> 
 <p><a name="an_21:21">21:21</a> Vidjevši ga, Petar kaže Isusu: "Gospodine, a što s ovim?" </p> 
 <p><a name="an_21:22">21:22</a> Odgovori mu Isus: "Ako hoću da on ostane  dok ne dođem, što je tebi do toga? Ti idi za mnom!" </p> 
 <p><a name="an_21:23">21:23</a> Stoga  se pronese među braćom glas da onaj učenik neće umrijeti. No  Isus mu nije rekao: "Neće umrijeti", nego: "Ako hoću da on ostane  dok ne dođem, što je tebi do toga?"</p> 
 <p><a name="an_21:24">21:24</a> Taj učenik za ovo svjedoči i ovo napisa. I znamo da je  istinito svjedočanstvo njegovo. </p> 
 <p><a name="an_21:25">21:25</a> A ima još mnogo toga što  učini Isus i kad bi se sve redom popisalo, sav svijet, mislim, ne bi obuhvatio knjiga koje bi se napisale.</p> 
 <p></p><hr>
 <center>
 <a href="act.htm">Next: Acts</a></center>
 </body>