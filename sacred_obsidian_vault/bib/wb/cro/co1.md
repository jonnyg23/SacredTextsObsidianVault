<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="rom.htm">Previous</a> 
 <a href="co2.htm">Next</a> 
 </center>
 <hr>
  <h3 align="center">Croatian Bible: 1 Corinthians</h3> 
 <p><a name="an_1:1">1:1</a> Pavao, po Božjoj volji pozvan za apostola Krista Isusa, i brat  Sosten </p> 
 <p><a name="an_1:2">1:2</a> Crkvi Božjoj u Korintu - posvećenima u Kristu Isusu, pozvanicima, svetima, sa svima što na bilo kojemu mjestu prizivlju  ime Isusa Krista, Gospodina našega, njihova i našega.</p> 
 <p><a name="an_1:3">1:3</a> Milost vam i mir od Boga, Oca našega, i Gospodina Isusa  Krista! </p> 
 <p><a name="an_1:4">1:4</a> Zahvaljujem Bogu svojemu svagda za vas zbog milosti Božje  koja vam je dana u Kristu Isusu: </p> 
 <p><a name="an_1:5">1:5</a> u njemu se obogatiste u svemu  - u svakoj riječi i svakom spoznanju. </p> 
 <p><a name="an_1:6">1:6</a> Kako li se svjedočanstvo  o Kristu utvrdilo u vama </p> 
 <p><a name="an_1:7">1:7</a> te ne oskudijevate ni na jednom daru  čekajući Objavljenje Gospodina našega Isusa Krista! </p> 
 <p><a name="an_1:8">1:8</a> On će  vas učiniti i postojanima do kraja, besprigovornima u Dan Gospodina  našega Isusa Krista. </p> 
 <p><a name="an_1:9">1:9</a> Vjeran je Bog koji vas pozva u zajedništvo  Sina svojega Isusa Krista, Gospodina našega.</p> 
 <p><a name="an_1:10">1:10</a> Zaklinjem vas, braćo, imenom Gospodina našega Isusa Krista:  svi budite iste misli; neka ne bude među vama razdora, nego budite  savršeno istog osjećanja i istog mišljenja. </p> 
 <p><a name="an_1:11">1:11</a> Jer Klojini mi, braćo moja, o vama rekoše da među vama ima svađa. </p> 
 <p><a name="an_1:12">1:12</a> Mislim  to što svaki od vas govori: "Ja sam Pavlov", "A ja Apolonov", "A ja Kefin", "A ja Kristov". </p> 
 <p><a name="an_1:13">1:13</a> Zar je Krist razdijeljen?  Zar je Pavao raspet za vas? Ili ste u Pavlovo ime kršteni? </p> 
 <p><a name="an_1:14">1:14</a> Hvala  Bogu što ne krstih nikoga od vas, osim Krispa i Gaja; </p> 
 <p><a name="an_1:15">1:15</a> da  ne bi tko rekao da ste u moje ime kršteni. </p> 
 <p><a name="an_1:16">1:16</a> A da, krstih i  Stefanin dom. Inače ne znam krstih li koga drugoga.</p> 
 <p><a name="an_1:17">1:17</a> Jer ne posla me Krist krstiti, nego navješćivati evanđelje, i to ne mudrošću besjede, da se ne obeskrijepi križ Kristov.</p> 
 <p><a name="an_1:18">1:18</a> Uistinu, besjeda o križu ludost je onima koji propadaju, a nama spašenicima sila je Božja. </p> 
 <p><a name="an_1:19">1:19</a> Ta pisano je: Upropastit  ću mudrost mudrih, i odbacit ću umnost umnih. </p> 
 <p><a name="an_1:20">1:20</a> Gdje je mudrac?  Gdje je književnik? Gdje je istraživač ovoga svijeta? Zar  ne izludi Bog mudrost svijeta? </p> 
 <p><a name="an_1:21">1:21</a> Doista, kad svijet u mudrosti  Božjoj Boga ne upozna mudrošću, svidjelo se Bogu ludošću propovijedanja  spasiti vjernike. </p> 
 <p><a name="an_1:22">1:22</a> Jer i Židovi znake ištu i Grci mudrost  traže, </p> 
 <p><a name="an_1:23">1:23</a> a mi propovijedamo Krista raspetoga: Židovima sablazan, poganima ludost, </p> 
 <p><a name="an_1:24">1:24</a> pozvanima pak - i Židovima i Grcima - Krista, Božju snagu i Božju mudrost. </p> 
 <p><a name="an_1:25">1:25</a> Jer ludo Božje mudrije je od  ljudi i slabo Božje jače je od ljudi. </p> 
 <p><a name="an_1:26">1:26</a> Ta gledajte, braćo, sebe, pozvane: nema mnogo mudrih po tijelu, nema mnogo snažnih, nema mnogo plemenitih. </p> 
 <p><a name="an_1:27">1:27</a> Nego lude svijeta izabra Bog da posrami  mudre, i slabe svijeta izabra Bog da posrami jake; </p> 
 <p><a name="an_1:28">1:28</a> i neplemenite  svijeta i prezrene izabra Bog, i ono što nije, da uništi ono  što jest, </p> 
 <p><a name="an_1:29">1:29</a> da se nijedan smrtnik ne bi hvalio pred Bogom. </p> 
 <p><a name="an_1:30">1:30</a> Od njega je da vi jeste u Kristu Isusu, koji nama posta mudrost  od Boga, i pravednost, i posvećenje, i otkupljenje, </p> 
 <p><a name="an_1:31">1:31</a> da bude  kako je pisano: Tko se hvali, u Gospodu neka se hvali.</p> 
 <p><a name="an_2:1">2:1</a> I ja kada dođoh k vama, braćo, ne dođoh s uzvišenom besjedom  ili mudrošću navješćivati vam svjedočanstvo Božje </p> 
 <p><a name="an_2:2">2:2</a> jer ne htjedoh  među vama znati što drugo osim Isusa Krista, i to raspetoga. </p> 
 <p><a name="an_2:3">2:3</a> I ja priđoh k vama slab, u strahu i u veliku drhtanju. </p> 
 <p><a name="an_2:4">2:4</a> I  besjeda moja i propovijedanje moje ne bijaše u uvjerljivim riječima  mudrosti, nego u pokazivanju Duha i snage </p> 
 <p><a name="an_2:5">2:5</a> da se vjera vaša  ne temelji na mudrosti ljudskoj nego na snazi Božjoj.</p> 
 <p><a name="an_2:6">2:6</a> Mudrost doduše navješćujemo među zrelima, ali ne mudrost  ovoga svijeta, ni knezova ovoga svijeta koji propadaju, </p> 
 <p><a name="an_2:7">2:7</a> nego  navješćujemo Mudrost Božju, u Otajstvu, sakrivenu; onu koju predodredi  Bog prije vjekova za slavu našu, </p> 
 <p><a name="an_2:8">2:8</a> a koje nijedan od knezova  ovoga svijeta nije upoznao. Jer da su je upoznali, ne bi Gospodina  slave razapeli. </p> 
 <p><a name="an_2:9">2:9</a> Nego, kako je pisano: Što oko ne vidje, i uho ne ču, i u srce čovječje ne uđe, to pripravi Bog onima  koji ga ljube. </p> 
 <p><a name="an_2:10">2:10</a> A nama to Bog objavi po Duhu jer Duh sve  proniče, i dubine Božje. </p> 
 <p><a name="an_2:11">2:11</a> Jer tko od ljudi zna što je u čovjeku  osim duha čovječjega u njemu? Tako i što je u Bogu, nitko ne  zna osim Duha Božjega. </p> 
 <p><a name="an_2:12">2:12</a> A mi, mi ne primismo duha svijeta, nego Duha koji je od Boga da znamo čime nas je obdario Bog. </p> 
 <p><a name="an_2:13">2:13</a> To i navješćujemo, ne naučenim riječima čovječje mudrosti, nego naukom Duha izlažući duhovno duhovnima. </p> 
 <p><a name="an_2:14">2:14</a> Naravan čovjek  ne prima što je od Duha Božjega; njemu je to ludost i ne može  spoznati jer po Duhu valja prosuđivati. </p> 
 <p><a name="an_2:15">2:15</a> Duhovan pak prosuđuje  sve, a njega nitko ne prosuđuje. </p> 
 <p><a name="an_2:16">2:16</a> Jer tko spozna misao  Gospodnju, tko da ga pouči? A mi imamo misao Kristovu.</p> 
 <p><a name="an_3:1">3:1</a> I ja, braćo, nisam mogao govoriti vama kao duhovnima, nego  kao tjelesnima, kao nejačadi u Kristu. </p> 
 <p><a name="an_3:2">3:2</a> Mlijekom vas napojih, ne jelom: još ne mogoste, a ni sada još ne možete </p> 
 <p><a name="an_3:3">3:3</a> jer još  ste tjelesni. Doista, dok je među vama zavist i prepiranje, zar  niste tjelesni, zar po ljudsku ne postupate? </p> 
 <p><a name="an_3:4">3:4</a> Jer kad jedan  govori: "Ja sam Pavlov", a drugi: "Ja Apolonov", niste li odveć  ljudi? </p> 
 <p><a name="an_3:5">3:5</a> Ta što je Apolon? Što je Pavao? Poslužitelji po kojima  povjerovaste - kako već komu Gospodin dade. </p> 
 <p><a name="an_3:6">3:6</a> Ja zasadih, Apolon  zali, ali Bog dade rasti. </p> 
 <p><a name="an_3:7">3:7</a> Tako niti je što onaj tko sadi ni  onaj tko zalijeva, nego Bog koji daje rasti. </p> 
 <p><a name="an_3:8">3:8</a> Tko sadi i tko  zalijeva, jedno su; a svaki će po svome trudu primiti plaću. </p> 
 <p><a name="an_3:9">3:9</a> Jer Božji smo suradnici: Božja ste njiva, Božja građevina.</p> 
 <p><a name="an_3:10">3:10</a> Po milosti Božjoj koja mi je dana ja kao mudri graditelj  postavih temelj, a drugi naziđuje; ali svaki neka pazi kako naziđuje. </p> 
 <p><a name="an_3:11">3:11</a> Jer nitko ne može postaviti drugoga temelja osim onoga koji  je postavljen, a taj je Isus Krist. </p> 
 <p><a name="an_3:12">3:12</a> Naziđuje li tko na ovom  temelju zlatom, srebrom, dragim kamenjem, drvom, sijenom, slamom  - </p> 
 <p><a name="an_3:13">3:13</a> svačije će djelo izići na svjetlo. Onaj će Dan pokazati  jer će se u ognju očitovati. I kakvo je čije djelo, oganj će  iskušati. </p> 
 <p><a name="an_3:14">3:14</a> Ostane li djelo, primit će plaću onaj tko ga je  nazidao. </p> 
 <p><a name="an_3:15">3:15</a> Izgori li čije djelo, taj će štetovati; ipak, on  će se sam spasiti, ali kao kroz oganj.</p> 
 <p><a name="an_3:16">3:16</a> Ne znate li? Hram ste Božji i Duh Božji prebiva u vama. </p> 
 <p><a name="an_3:17">3:17</a> Ako tko upropašćuje hram Božji, upropastit će njega Bog.  Jer hram je Božji svet, a to ste vi.</p> 
 <p><a name="an_3:18">3:18</a> Nitko neka se ne vara. Ako tko misli da je mudar među  vama na ovome svijetu, neka bude lud da bude mudar. </p> 
 <p><a name="an_3:19">3:19</a> Jer mudrost  ovoga svijeta ludost je pred Bogom. Ta pisano je: On hvata  mudre u njihovu lukavstvu. </p> 
 <p><a name="an_3:20">3:20</a> I opet: Gospodin poznaje  namisli mudrih, one su isprazne. </p> 
 <p><a name="an_3:21">3:21</a> Zato neka se nitko ne  hvasta ljudima jer sve je vaše. </p> 
 <p><a name="an_3:22">3:22</a> Bio Pavao, ili Apolon, ili  Kefa, bio svijet, ili život, ili smrt, ili sadašnje, ili buduće:  sve je vaše, </p> 
 <p><a name="an_3:23">3:23</a> vi Kristovi, a Krist Božji.</p> 
 <p><a name="an_4:1">4:1</a> Tako, neka nas svatko smatra službenicima Kristovim i upraviteljima  otajstava Božjih. </p> 
 <p><a name="an_4:2">4:2</a> A od upravitelja iziskuje se napokon da  budu vjerni. </p> 
 <p><a name="an_4:3">4:3</a> Meni pak nije nimalo do toga da me sudite vi  ili bilo koji ljudski sud; a ni ja sam sebe ne sudim. </p> 
 <p><a name="an_4:4">4:4</a> Doista, ničega sebi nisam svjestan, no time nisam opravdan: moj je sudac  Gospodin. </p> 
 <p><a name="an_4:5">4:5</a> Zato ne sudite ništa prije vremena dok ne dođe Gospodin  koji će iznijeti na vidjelo što je sakriveno u tami i razotkriti  nakane srdaca. I tada će svatko primiti pohvalu od Boga.</p> 
 <p><a name="an_4:6">4:6</a> Time, braćo, smjerah na sebe i Apolona radi vas: da na  nama naučite onu "Ne preko onoga što je pisano" te se ne nadimate  jednim protiv drugoga. </p> 
 <p><a name="an_4:7">4:7</a> Ta tko tebi daje prednost? Što imaš  da nisi primio? Ako si primio, što se hvastaš kao da nisi primio? </p> 
 <p><a name="an_4:8">4:8</a> Već ste siti, već se obogatiste, bez nas se zakraljiste! Kamo  sreće da se zakraljiste da i mi s vama zajedno kraljujemo! </p> 
 <p><a name="an_4:9">4:9</a> Jer  Bog je, čini mi se, nas apostole prikazao posljednje, kao na  smrt osuđene, jer postali smo prizor svijetu, i anđelima, i ljudima  - </p> 
 <p><a name="an_4:10">4:10</a> mi ludi poradi Krista, vi mudri u Kristu; mi slabi, vi  jaki; vi čašćeni, mi prezreni; </p> 
 <p><a name="an_4:11">4:11</a> sve do ovoga časa i gladujemo, i žeđamo, i goli smo, i pljuskaju nas, i beskućnici smo, </p> 
 <p><a name="an_4:12">4:12</a> i  patimo se radeći svojim rukama. Proklinjani blagoslivljamo, proganjani  ustrajavamo, </p> 
 <p><a name="an_4:13">4:13</a> pogrđivani tješimo. Kao smeće svijeta postasmo, svačiji izmet sve do sada.</p> 
 <p><a name="an_4:14">4:14</a> Ne pišem ovoga da vas postidim, nego da vas kao ljubljenu  svoju djecu urazumim. </p> 
 <p><a name="an_4:15">4:15</a> Jer da imate u Kristu i deset tisuća  učitelja, ipak ne biste imali više otaca. Ta u Kristu Isusu po  evanđelju ja vas rodih! </p> 
 <p><a name="an_4:16">4:16</a> Zaklinjem vas, dakle: nasljedovatelji  moji budite. </p> 
 <p><a name="an_4:17">4:17</a> Zato upravo poslah k vama Timoteja, koji mi  je dijete ljubljeno i vjerno u Gospodinu, da vas podsjeti na  naputke moje, u Kristu, kako posvuda u svakoj crkvi učim. </p> 
 <p><a name="an_4:18">4:18</a> Neki  se uzniješe kao da ja neću doći k vama. </p> 
 <p><a name="an_4:19">4:19</a> Ipak, eto me ubrzo  k vama, ako Gospodin htjedne, i rasudit ću ne riječi onih nadutih, nego krepost. </p> 
 <p><a name="an_4:20">4:20</a> Ta nije u riječi kraljevstvo Božje, nego u  kreposti. </p> 
 <p><a name="an_4:21">4:21</a> Što želite? Da k vama dođem sa šibom ili s ljubavlju  i duhom blagosti?</p> 
 <p><a name="an_5:1">5:1</a> Općenito se čuje o bludnosti među vama, i to takvoj bludnosti  kakve nema ni među poganima: da netko ima očevu ženu. </p> 
 <p><a name="an_5:2">5:2</a> I vi  mi se uznijeli, mjesto da žalujete pa da se iskorijeni iz vaše  sredine onaj koji takvo djelo počini. </p> 
 <p><a name="an_5:3">5:3</a> A ja, i nenazočan tijelom, ali nazočan duhom, već sam presudio kao nazočan onoga koji je  takvo što počinio. </p> 
 <p><a name="an_5:4">5:4</a> Pošto se u ime Gospodina našega Isusa Krista  okupite vi i moj duh, snagom Gospodina našega Isusa, </p> 
 <p><a name="an_5:5">5:5</a> neka  se takav preda Sotoni na propast tijela da bi se spasio duh u  Dan Gospodina Isusa.</p> 
 <p><a name="an_5:6">5:6</a> Ne valja vam hvastanje! Zar ne znate da malo kvasca sve  tijesto ukvasa? </p> 
 <p><a name="an_5:7">5:7</a> Očistite stari kvasac da budete novo tijesto, kao što i jeste beskvasni jer već je žrtvovana Pasha naša, Krist. </p> 
 <p><a name="an_5:8">5:8</a> Zato svetkujmo, ne sa starim kvascem ni s kvascem zloće i  pakosti, nego s beskvasnim kruhovima čistoće i istine.</p> 
 <p><a name="an_5:9">5:9</a> Napisah vam u poslanici da se ne miješate s bludnicima  - </p> 
 <p><a name="an_5:10">5:10</a> ne općenito s bludnicima ovoga svijeta, ili lakomcima,  ili razbojnicima, ili idolopoklonicima jer biste inače morali  iz svijeta izići. </p> 
 <p><a name="an_5:11">5:11</a> Napisah vam zapravo da se ne miješate s  nazovibratom koji bi bio bludnik, ili lakomac, ili idolopoklonik, ili pogrđivač, ili pijanica, ili razbojnik. S takvim ni za stol! </p> 
 <p><a name="an_5:12">5:12</a> Što spada na me suditi one vani? Ne sudite li vi one koji  su unutra? </p> 
 <p><a name="an_5:13">5:13</a> A one vani sudit će Bog. Iskorijenite opakoga  iz svoje sredine.</p> 
 <p><a name="an_6:1">6:1</a> Tko bi se od vas u sporu s drugim usudio parničiti se pred  nepravednima, a ne pred svetima? </p> 
 <p><a name="an_6:2">6:2</a> Ili zar ne znate da će sveti  suditi svijet? Pa ako ćete vi suditi svijet, zar niste vrijedni  suditi sitnice? </p> 
 <p><a name="an_6:3">6:3</a> Ne znate li da ćemo suditi anđele, kamo li  ne ono svagdanje? </p> 
 <p><a name="an_6:4">6:4</a> A vi, kad imate sporove o svagdanjem, sucima  postavljate one do kojih Crkva ništa ne drži! </p> 
 <p><a name="an_6:5">6:5</a> Vama na sramotu  govorim. Tako? Zar nema među vama ni jednoga mudra koji bi mogao  rasuditi među braćom? </p> 
 <p><a name="an_6:6">6:6</a> Nego brat se s bratom parniči, i to  pred nevjernicima? </p> 
 <p><a name="an_6:7">6:7</a> Zapravo, već vam je to nedostatak što se  parničite među sobom. Zašto radije ne trpite nepravdu? Zašto  se radije ne pustite oplijeniti? </p> 
 <p><a name="an_6:8">6:8</a> Nego vi činite nepravdu i  plijenite, i to braću. </p> 
 <p><a name="an_6:9">6:9</a> Ili zar ne znate da nepravednici neće  baštiniti kraljevstva Božjega? Ne varajte se! Ni bludnici, ni  idolopoklonici, ni preljubnici, ni mekoputnici, ni muškoložnici,</p> 
 <p><a name="an_6:10">6:10</a> ni kradljivci, ni lakomci, ni pijanice, ni psovači, ni razbojnici  neće baštiniti kraljevstva Božjega. </p> 
 <p><a name="an_6:11">6:11</a> To evo, bijahu neki od  vas, ali oprali ste se, ali posvetili ste se, ali opravdali ste  se u imenu Gospodina našega Isusa Krista i u Duhu Boga našega.</p> 
 <p><a name="an_6:12">6:12</a> "Sve mi je dopušteno!" Ali - sve ne koristi. "Sve mi  je dopušteno!" Ali - neću da mnome išta vlada. </p> 
 <p><a name="an_6:13">6:13</a> "Jela trbuhu, a trbuh jelima; Bog će i jedno i drugo uništiti." Ali ne tijelo  bludnosti, nego Gospodinu, i Gospodin tijelu! </p> 
 <p><a name="an_6:14">6:14</a> Ta Bog koji  je Gospodina uskrisio i nas će uskrisiti snagom njegovom. </p> 
 <p><a name="an_6:15">6:15</a> Ne  znate li da su tijela vaša udovi Kristovi? Hoću li dakle uzeti  udove Kristove i učiniti ih udovima bludničinim? Nipošto! </p> 
 <p><a name="an_6:16">6:16</a> Ili  zar ne znate: tko uz bludnicu prione, jedno je tijelo? Jer veli  se: Bit će njih dvoje jedno tijelo. </p> 
 <p><a name="an_6:17">6:17</a> A tko prione uz  Gospodina, jedan je duh. </p> 
 <p><a name="an_6:18">6:18</a> Bježite od bludnosti! Svaki grijeh  koji učini čovjek, izvan tijela je, a bludnik griješi protiv  svojega tijela. </p> 
 <p><a name="an_6:19">6:19</a> Ili zar ne znate? Tijelo vaše hram je Duha  Svetoga koji je u vama, koga imate od Boga, te niste svoji. </p> 
 <p><a name="an_6:20">6:20</a> Jer  kupljeni ste otkupninom. Proslavite dakle Boga u tijelu svojem!</p> 
 <p><a name="an_7:1">7:1</a> Sada o onome što ste mi pisali. Dobro je čovjeku ne dotaći  ženu. </p> 
 <p><a name="an_7:2">7:2</a> Ipak, zbog bludnosti, neka svaki ima svoju ženu i svaka  neka ima svoga muža. </p> 
 <p><a name="an_7:3">7:3</a> Muž neka vrši dužnost prema ženi, a tako  i žena prema mužu. </p> 
 <p><a name="an_7:4">7:4</a> Žena nije gospodar svoga tijela, nego muž, a tako ni muž nije gospodar svoga tijela, nego žena. </p> 
 <p><a name="an_7:5">7:5</a> Ne uskraćujte  se jedno drugome, osim po dogovoru, povremeno, da se posvetite  molitvi pa se opet združite da vas Sotona ne bi napastovao zbog  vaše neizdržljivosti. </p> 
 <p><a name="an_7:6">7:6</a> Ali to velim kao dopuštenje, ne kao  zapovijed. </p> 
 <p><a name="an_7:7">7:7</a> A htio bih da svi ljudi budu kao i ja; ali svatko  ima svoj dar od Boga, ovaj ovako, onaj onako.</p> 
 <p><a name="an_7:8">7:8</a> Neoženjenima pak i udovicama velim: dobro im je ako ostanu  kao i ja. </p> 
 <p><a name="an_7:9">7:9</a> Ako li se ne mogu uzdržati, neka se žene, udaju.  Jer bolje je ženiti se negoli izgarati.</p> 
 <p><a name="an_7:10">7:10</a> A oženjenima zapovijedam, ne ja, nego Gospodin: žena  neka se od muža ne rastavlja - </p> 
 <p><a name="an_7:11">7:11</a> ako se ipak rastavi, neka  ostane neudana ili neka se s mužem pomiri - i muž neka ne otpušta  žene. </p> 
 <p><a name="an_7:12">7:12</a> Ostalima pak velim - ja, ne Gospodin: ima li koji brat  ženu nevjernicu i ona privoli stanovati s njime, neka je ne otpušta. </p> 
 <p><a name="an_7:13">7:13</a> I žena koja ima muža nevjernika te on privoli stanovati s  njome, neka ne otpušta muža. </p> 
 <p><a name="an_7:14">7:14</a> Ta muž nevjernik posvećen je  ženom i žena nevjernica posvećena je bratom. Inače bi djeca vaša  bila nečista, a ovako - sveta su. </p> 
 <p><a name="an_7:15">7:15</a> Ako li se nevjernik hoće  rastaviti, neka se rastavi; brat ili sestra u takvim prilikama  nisu vezani: ta na mir nas je pozvao Bog. </p> 
 <p><a name="an_7:16">7:16</a> Jer što znaš, ženo, hoćeš li spasiti muža? Ili što znaš, mužu, hoćeš li spasiti  ženu? </p> 
 <p><a name="an_7:17">7:17</a> U drugome svatko neka živi kako mu je Gospodin dodijelio, kako ga je Bog pozvao. Tako određujem po svim crkvama. </p> 
 <p><a name="an_7:18">7:18</a> Je  li tko pozvan kao obrezan, neka ne prepravlja obrezanja. Ako  je pozvan kao neobrezan, neka se ne obrezuje. </p> 
 <p><a name="an_7:19">7:19</a> Obrezanje nije  ništa i neobrezanje nije ništa, nego - držanje Božjih zapovijedi. </p> 
 <p><a name="an_7:20">7:20</a> Svatko neka ostane u onom zvanju u koje je pozvan. </p> 
 <p><a name="an_7:21">7:21</a> Jesi  li pozvan kao rob? Ne brini! Nego, ako i možeš postati slobodan, radije se okoristi.</p> 
 <p><a name="an_7:22">7:22</a> Jer tko je u Gospodinu pozvan kao rob, slobodnjak je  Gospodnji. Tako i tko je pozvan kao slobodnjak, rob je Kristov. </p> 
 <p><a name="an_7:23">7:23</a> Otkupninom ste kupljeni: ne budite robovi ljudima. </p> 
 <p><a name="an_7:24">7:24</a> Svatko  u čemu je pozvan, braćo, u tome neka i ostane pred Bogom.</p> 
 <p><a name="an_7:25">7:25</a> O djevicama nemam zapovijedi, nego dajem savjet kao čovjek  po milosrđu Gospodnjem vrijedan povjerenja. </p> 
 <p><a name="an_7:26">7:26</a> Smatram dakle:  dobro je to zbog sadašnje nevolje, dobro je čovjeku tako biti. </p> 
 <p><a name="an_7:27">7:27</a> Jesi li vezan za ženu? Ne traži rastave. Jesi li slobodan  od žene? Ne traži žene. </p> 
 <p><a name="an_7:28">7:28</a> Ali ako se i oženiš, nisi sagriješio;  i djevica ako se uda, nije sagriješila. Ali takvi će imati tjelesnu  nevolju, a ja bih vas rado poštedio.</p> 
 <p><a name="an_7:29">7:29</a> Ovo hoću reći, braćo: Vrijeme je kratko. Odsele i koji  imaju žene, neka budu kao da ih nemaju; </p> 
 <p><a name="an_7:30">7:30</a> i koji plaču, kao  da ne plaču; i koji se vesele, kao da se ne vesele; i koji kupuju, kao da ne posjeduju; </p> 
 <p><a name="an_7:31">7:31</a> i koji uživaju ovaj svijet, kao da  ga ne uživaju, jer - prolazi obličje ovoga svijeta. </p> 
 <p><a name="an_7:32">7:32</a> A rado  bih da budete bezbrižni. Neoženjen se brine za Gospodnje, kako  da ugodi Gospodinu. </p> 
 <p><a name="an_7:33">7:33</a> A oženjen se brine za svjetovno, kako  da ugodi ženi, </p> 
 <p><a name="an_7:34">7:34</a> pa je razdijeljen. I žena neudana i djevica  brine se za Gospodnje, da bude sveta i tijelom i duhom; a udana  se brine za svjetovno, kako da ugodi mužu. </p> 
 <p><a name="an_7:35">7:35</a> Ovo pak govorim  vama na korist, ne da vam postavim zamku, nego da primjerno i  nesmetano budete privrženi Gospodinu. </p> 
 <p><a name="an_7:36">7:36</a> Misli li tko da je  nepriličan prema svojoj djevici kad je preživotan i s njome mora  biti, neka čini što je nakanio, ne griješi: neka se uzmu. </p> 
 <p><a name="an_7:37">7:37</a> Tko  je pak nepokolebljivo stalan u srcu te nema potrebe, a u vlasti  mu je volja pa to odluči u svom srcu - čuvati svoju djevicu -  dobro čini. </p> 
 <p><a name="an_7:38">7:38</a> Tako, tko se oženi svojom djevicom, dobro čini, a tko se ne oženi, bolje čini. </p> 
 <p><a name="an_7:39">7:39</a> Žena je vezana dokle živi  muž njezin. Umre li muž, slobodna je: neka se uda za koga hoće, samo u Gospodinu. </p> 
 <p><a name="an_7:40">7:40</a> Bit će ipak blaženija ostane li onako, po mojem savjetu. A mislim da i ja imam Duha Božjega.</p> 
 <p><a name="an_8:1">8:1</a> U pogledu mesa žrtvovana idolima, znamo, svi posjedujemo znanje.  Ali znanje nadima, a ljubav izgrađuje. </p> 
 <p><a name="an_8:2">8:2</a> Ako tko misli da što  zna, još ne zna kako treba znati. </p> 
 <p><a name="an_8:3">8:3</a> A ljubi li tko Boga, Bog  ga poznaje. </p> 
 <p><a name="an_8:4">8:4</a> Dakle, u pogledu blagovanja mesa žrtvovana idolima, znamo: nema idola na svijetu i nema Boga do Jednoga. </p> 
 <p><a name="an_8:5">8:5</a> Jer  sve kad bi i bilo nazovibogova ili na nebu ili na zemlji - kao  što ima mnogo "bogova" i mnogo "gospodara"! - </p> 
 <p><a name="an_8:6">8:6</a> nama je jedan  Bog, Otac, od koga je sve, a mi za njega; i jedan Gospodin, Isus  Krist, po kome je sve, i mi po njemu.</p> 
 <p><a name="an_8:7">8:7</a> Ali nemaju svi toga znanja. Neki, navikli na idole, još  jedu meso kao idolima žrtvovano i njihova se savjest kalja jer  je nejaka. </p> 
 <p><a name="an_8:8">8:8</a> A k Bogu nas ne privodi jelo. Niti što gubimo ako  ne jedemo; niti što dobivamo ako jedemo. </p> 
 <p><a name="an_8:9">8:9</a> A pazite da ne bi  možda ta vaša sloboda bila spoticaj nejakima. </p> 
 <p><a name="an_8:10">8:10</a> Jer vidi li  tko tebe koji imaš znanje za stolom u hramu idolskomu, neće li  se njegova savjest, jer je nejaka, "izgraditi" da jede žrtvovano  idolima? </p> 
 <p><a name="an_8:11">8:11</a> I s tvoga znanja propada nejaki, brat za kojega  je Krist umro. </p> 
 <p><a name="an_8:12">8:12</a> Tako griješeći protiv braće i ranjavajući  njihovu nejaku savjest, protiv Krista griješite. </p> 
 <p><a name="an_8:13">8:13</a> Zato ako  jelo sablažnjava brata moga, ne, neću jesti mesa dovijeka da  brata svoga ne sablaznim.</p> 
 <p><a name="an_9:1">9:1</a> Nisam li ja slobodan? Nisam li apostol? Nisam li vidio Isusa, Gospodina našega? Niste li vi djelo moje u Gospodinu? </p> 
 <p><a name="an_9:2">9:2</a> Ako  drugima nisam apostol, vama svakako jesam. Ta vi ste pečat mojega  apostolstva u Gospodinu.</p> 
 <p><a name="an_9:3">9:3</a> Moj odgovor mojim tužiteljima jest ovo: </p> 
 <p><a name="an_9:4">9:4</a> Zar nemamo  prava jesti i piti? </p> 
 <p><a name="an_9:5">9:5</a> Zar nemamo prava ženu vjernicu voditi  sa sobom kao i drugi apostoli i braća Gospodnja i Kefa? </p> 
 <p><a name="an_9:6">9:6</a> Ili  samo ja i Barnaba nemamo prava ne raditi? </p> 
 <p><a name="an_9:7">9:7</a> Tko ikada vojuje  o svojem trošku? Tko sadi vinograd pa roda njegova ne jede? Ili  tko pase stado pa od mlijeka stada ne jede? </p> 
 <p><a name="an_9:8">9:8</a> Zar to govorim  po ljudsku? Ne kaže li to i Zakon? </p> 
 <p><a name="an_9:9">9:9</a> Jer u Mojsijevu zakonu  piše: Ne zavezuj usta volu koji vrši! Zar je Bogu do volova? </p> 
 <p><a name="an_9:10">9:10</a> Ne govori li on baš radi nas? Doista, radi nas je napisano, jer tko ore, u nadi treba da ore; i tko vrši, u nadi da će dobiti  dio. </p> 
 <p><a name="an_9:11">9:11</a> Ako smo mi vama sijali dobra duhovna, veliko li je nešto  ako vam požanjemo tjelesna? </p> 
 <p><a name="an_9:12">9:12</a> Ako drugi sudjeluju u vašim dobrima, zašto ne bismo mi mogli još većma. Ali nismo se poslužili tim  pravom, nego sve teglimo da ne bismo postavili kakvu zapreku  evanđelju Kristovu? </p> 
 <p><a name="an_9:13">9:13</a> Ne znate li: koji obavljaju svetinje, od svetišta se hrane; i koji žrtveniku služe, sa žrtvenikom  dijele? </p> 
 <p><a name="an_9:14">9:14</a> Tako je i Gospodin onima koji evanđelje navješćuju  odredio od evanđelja živjeti.</p> 
 <p><a name="an_9:15">9:15</a> No ja se ničim od toga nisam poslužio. A i ne napisah  toga da bi se tako postupilo prema meni. Radije umrijeti, nego...  Te mi slave nitko neće oduzeti! </p> 
 <p><a name="an_9:16">9:16</a> Jer što navješćujem evanđelje, nije mi na hvalu, ta dužnost mi je. Doista, jao meni ako evanđelja  ne navješćujem. </p> 
 <p><a name="an_9:17">9:17</a> Jer ako to činim iz vlastite pobude, ide  me plaća; ako li ne iz vlastite pobude - služba je to koja mi  je povjerena. </p> 
 <p><a name="an_9:18">9:18</a> Koja mi je dakle plaća? Da propovijedajući  pružam evanđelje besplatno ne služeći se svojim pravom u evanđelju.</p> 
 <p><a name="an_9:19">9:19</a> Jer premda slobodan od sviju, sam sebe svima učinih slugom  da ih što više steknem. </p> 
 <p><a name="an_9:20">9:20</a> Bijah Židovima Židov da Židove steknem;  onima pod Zakonom, kao da sam pod Zakonom - premda ja nisam pod  Zakonom - da one pod Zakonom steknem; </p> 
 <p><a name="an_9:21">9:21</a> onima bez Zakona, kao  da sam bez zakona - premda nisam bez Božjega zakona, nego u Kristovu  zakonu - da steknem one bez Zakona; </p> 
 <p><a name="an_9:22">9:22</a> bijah nejakima nejak  da nejake steknem. Svima bijah sve da pošto-poto neke spasim. </p> 
 <p><a name="an_9:23">9:23</a> A sve činim poradi evanđelja da bih i ja bio suzajedničar  u njemu.</p> 
 <p><a name="an_9:24">9:24</a> Ne znate li: trkači u trkalištu svi doduše trče, ali  jedan prima nagradu? Tako trčite da dobijete. </p> 
 <p><a name="an_9:25">9:25</a> Svaki natjecatelj  sve moguće izdržava; oni da dobiju raspadljiv vijenac, mi neraspadljiv. </p> 
 <p><a name="an_9:26">9:26</a> Ja dakle tako trčim - ne kao besciljno, tako udaram šakom  - ne kao da mlatim vjetar, </p> 
 <p><a name="an_9:27">9:27</a> nego krotim svoje tijelo i zarobljavam  da sam ne budem isključen pošto sam drugima propovijedao.</p> 
 <p><a name="an_10:1">10:1</a> Jer ne bih, braćo, htio da budete u neznanju: oci naši svi  bijahu pod oblakom, i svi prijeđoše kroz more, </p> 
 <p><a name="an_10:2">10:2</a> i svi su se  na Mojsija krstili u oblaku i u moru, </p> 
 <p><a name="an_10:3">10:3</a> i svi su isto duhovno  jelo jeli, </p> 
 <p><a name="an_10:4">10:4</a> i svi su isto duhovno piće pili. A pili su iz duhovne  stijene koja ih je pratila; stijena bijaše Krist. </p> 
 <p><a name="an_10:5">10:5</a> Ali većina  njih nije bila po volji Bogu: ta poubijani su po pustinji. </p> 
 <p><a name="an_10:6">10:6</a> To  bijahu pralikovi naši: da ne žudimo za zlima kao što su žudjeli  oni. </p> 
 <p><a name="an_10:7">10:7</a> I ne budite idolopoklonici kao neki od njih, kako je  pisano: Posjeda narod da jede i pije pa ustadoše da igraju. </p> 
 <p><a name="an_10:8">10:8</a> I ne podajimo se bludu kao što se neki od njih bludu podaše  i padoše u jednom danu dvadeset i tri tisuće. </p> 
 <p><a name="an_10:9">10:9</a> I ne iskušavajmo  Gospodina kao što su ga neki od njih iskušavali te od zmija izginuli. </p> 
 <p><a name="an_10:10">10:10</a> I ne mrmljajte kao što neki od njih mrmljahu te izgiboše  od Zatornika. </p> 
 <p><a name="an_10:11">10:11</a> Sve se to, kao pralik, događalo njima, a napisano  je za upozorenje nama, koje su zapala posljednja vremena. </p> 
 <p><a name="an_10:12">10:12</a> Tko  dakle misli da stoji, neka pazi da ne padne. </p> 
 <p><a name="an_10:13">10:13</a> Nije vas zahvatila  druga kušnja osim ljudske. Ta vjeran je Bog: neće pustiti da  budete kušani preko svojih sila, nego će s kušnjom dati i ishod  da možete izdržati.</p> 
 <p><a name="an_10:14">10:14</a> Zato, ljubljeni moji, bježite od idolopoklonstva. </p> 
 <p><a name="an_10:15">10:15</a> Kao  razumnima velim: sudite sami što govorim. </p> 
 <p><a name="an_10:16">10:16</a> Čaša blagoslovna  koju blagoslivljamo nije li zajedništvo krvi Kristove? Kruh koji  lomimo nije li zajedništvo tijela Kristova? </p> 
 <p><a name="an_10:17">10:17</a> Budući da je  jedan kruh, jedno smo tijelo mi mnogi; ta svi smo dionici jednoga  kruha. </p> 
 <p><a name="an_10:18">10:18</a> Gledajte Izraela po tijelu! Koji blaguju žrtve nisu  li zajedničari žrtvenika? </p> 
 <p><a name="an_10:19">10:19</a> Što dakle hoću reći? Idolska žrtva  da je nešto? Ili idol da je nešto? </p> 
 <p><a name="an_10:20">10:20</a> Naprotiv, da pogani vrazima  žrtvuju, ne Bogu. A neću da budete zajedničari vražji. </p> 
 <p><a name="an_10:21">10:21</a> Ne  možete piti čašu Gospodnju i čašu vražju. Ne možete biti sudionici  stola Gospodnjega i stola vražjega. </p> 
 <p><a name="an_10:22">10:22</a> Ili da izazivamo ljubomor  Gospodnji? Zar smo jači od njega?</p> 
 <p><a name="an_10:23">10:23</a> "Sve je slobodno!" Ali - sve ne koristi. "Sve je dopušteno!"  Ali - sve ne saziđuje. </p> 
 <p><a name="an_10:24">10:24</a> Nitko neka ne traži svoje, nego dobro  drugoga. </p> 
 <p><a name="an_10:25">10:25</a> Sve što se prodaje na tržnici, jedite ništa ne ispitujući  poradi savjesti. </p> 
 <p><a name="an_10:26">10:26</a> Ta Gospodnja je zemlja i sve na njoj! </p> 
 <p><a name="an_10:27">10:27</a> Pozove li vas koji nevjernik i želite se odazvati, jedite  što vam se ponudi ništa ne ispitujući poradi savjesti. </p> 
 <p><a name="an_10:28">10:28</a> Ako  vam tko reče: "To je žrtvovano", ne jedite poradi onoga koji  vas je upozorio, i savjesti. </p> 
 <p><a name="an_10:29">10:29</a> Savjesti mislim, ne svoje, nego  onoga drugoga. Ta zašto da moju slobodu druga savjest sudi? </p> 
 <p><a name="an_10:30">10:30</a> Ako  sa zahvalom sudjelujem, zašto da me grde zbog onoga za što zahvaljujem? </p> 
 <p><a name="an_10:31">10:31</a> Dakle, ili jeli, ili pili, ili drugo što činili, sve na slavu  Božju činite. </p> 
 <p><a name="an_10:32">10:32</a> Ne budite na sablazan ni Židovima, ni Grcima, ni Crkvi Božjoj, </p> 
 <p><a name="an_10:33">10:33</a> kao što i ja svima u svemu ugađam ne tražeći  svoju korist, nego što koristi mnogima na spasenje.</p> 
 <p><a name="an_11:1">11:1</a> Nasljedovatelji moji budite, kao što sam i ja Kristov. </p> 
 <p><a name="an_11:2">11:2</a> Hvalim  vas što me se u svemu sjećate i držite se predaja kako vam predadoh. </p> 
 <p><a name="an_11:3">11:3</a> Ali htio bih da znate: svakomu je mužu glava Krist, glava  ženi muž, a glava Kristu Bog. </p> 
 <p><a name="an_11:4">11:4</a> Svaki muž koji se moli ili prorokuje  pokrivene glave sramoti glavu svoju. </p> 
 <p><a name="an_11:5">11:5</a> Svaka pak žena koja se  moli ili prorokuje gologlava sramoti glavu svoju. Ta to je isto  kao da je obrijana. </p> 
 <p><a name="an_11:6">11:6</a> Jer ako se žena ne pokriva, neka se šiša;  ako li je pak ružno ženi šišati se ili brijati, neka se pokrije. </p> 
 <p><a name="an_11:7">11:7</a> A muž ne mora pokrivati glave, ta slika je i slava Božja;  a žena je slava muževa. </p> 
 <p><a name="an_11:8">11:8</a> Jer nije muž od žene, nego žena od  muža. </p> 
 <p><a name="an_11:9">11:9</a> I nije stvoren muž radi žene, nego žena radi muža. </p> 
 <p><a name="an_11:10">11:10</a> Zato  žena treba da ima "vlast" na glavi poradi anđela. </p> 
 <p><a name="an_11:11">11:11</a> Ipak, u  Gospodinu - ni žena bez muža, ni muž bez žene! </p> 
 <p><a name="an_11:12">11:12</a> Jer kao što  je žena od muža, tako je i muž po ženi; a sve je od Boga. </p> 
 <p><a name="an_11:13">11:13</a> Sami  sudite dolikuje li da se žena gologlava Bogu moli? </p> 
 <p><a name="an_11:14">11:14</a> Ne uči  li nas i sama narav da je mužu sramota ako goji kosu? </p> 
 <p><a name="an_11:15">11:15</a> A ženi  je dika ako je goji jer kosa joj je dana mjesto prijevjesa. </p> 
 <p><a name="an_11:16">11:16</a> Ako  je kome do prepirke, takva običaja mi nemamo, a ni Crkve Božje.</p> 
 <p><a name="an_11:17">11:17</a> Kad već dajem ta upozorenja, ne mogu pohvaliti što se  ne sastajete na bolje, nego na gore. </p> 
 <p><a name="an_11:18">11:18</a> Ponajprije čujem, djelomično  i vjerujem: kad se okupite na Sastanak, da su među vama razdori. </p> 
 <p><a name="an_11:19">11:19</a> Treba doista da i podjela bude među vama da se očituju prokušani  među vama. </p> 
 <p><a name="an_11:20">11:20</a> Kad se dakle tako zajedno sastajete, to nije blagovanje  Gospodnje večere: </p> 
 <p><a name="an_11:21">11:21</a> ta svatko se pri blagovanju prihvati svoje  večere te jedan gladuje, a drugi se opija. </p> 
 <p><a name="an_11:22">11:22</a> Zar nemate kuća  da jedete i pijete? Ili Crkvu Božju prezirete i postiđujete one  koji nemaju? Što da vam kažem? Da vas pohvalim? U tom vas ne  hvalim. </p> 
 <p><a name="an_11:23">11:23</a> Doista, ja od Gospodina primih što vama predadoh: Gospodin  Isus one noći kad bijaše predan uze kruh, </p> 
 <p><a name="an_11:24">11:24</a> zahvalivši razlomi  i reče: "Ovo je tijelo moje - za vas. Ovo činite meni na spomen." </p> 
 <p><a name="an_11:25">11:25</a> Tako i čašu po večeri govoreći: "Ova čaša novi je Savez  u mojoj krvi. Ovo činite kad god pijete, meni na spomen." </p> 
 <p><a name="an_11:26">11:26</a> Doista, kad god jedete ovaj kruh i pijete čašu, smrt Gospodnju  navješćujete dok on ne dođe. </p> 
 <p><a name="an_11:27">11:27</a> Stoga, tko god jede kruh ili  pije čašu Gospodnju nedostojno, bit će krivac tijela i krvi Gospodnje. </p> 
 <p><a name="an_11:28">11:28</a> Neka se dakle svatko ispita pa tada od kruha jede i iz čaše  pije. </p> 
 <p><a name="an_11:29">11:29</a> Jer tko jede i pije, sud sebi jede i pije ako ne razlikuje  Tijela. </p> 
 <p><a name="an_11:30">11:30</a> Zato su među vama mnogi nejaki i nemoćni, i spavaju  mnogi. </p> 
 <p><a name="an_11:31">11:31</a> Jer kad bismo sami sebe sudili, ne bismo bili suđeni. </p> 
 <p><a name="an_11:32">11:32</a> A kad nas sudi Gospodin, odgaja nas da ne budemo sa svijetom  osuđeni. </p> 
 <p><a name="an_11:33">11:33</a> Zato, braćo moja, kad se sastajete na blagovanje, pričekajte jedni druge. </p> 
 <p><a name="an_11:34">11:34</a> Je li tko gladan, kod kuće neka  jede da se ne sastajete na osudu. Drugo ću urediti kada dođem.</p> 
 <p><a name="an_12:1">12:1</a> O darima Duha ne bih, braćo, htio da budete u neznanju. </p> 
 <p><a name="an_12:2">12:2</a> Znate  kako ste se dok bijaste pogani, zavedeni, zanosili nijemim idolima. </p> 
 <p><a name="an_12:3">12:3</a> Zato vam obznanjujem: nitko tko u Duhu Božjem govori ne kaže:  "Prokletstvo Isusu". I nitko ne može reći: "Gospodin Isus" osim  u Duhu Svetom. </p> 
 <p><a name="an_12:4">12:4</a> Različiti su dari, a isti Duh; </p> 
 <p><a name="an_12:5">12:5</a> i različite  službe, a isti Gospodin; </p> 
 <p><a name="an_12:6">12:6</a> i različita djelovanja, a isti Bog  koji čini sve u svima. </p> 
 <p><a name="an_12:7">12:7</a> A svakomu se daje očitovanje Duha na  korist. </p> 
 <p><a name="an_12:8">12:8</a> Doista, jednomu se po Duhu daje riječ mudrosti, drugomu  riječ spoznanja po tom istom Duhu; </p> 
 <p><a name="an_12:9">12:9</a> drugomu vjera u tom istom  Duhu, drugomu dari liječenja u tom jednom Duhu; </p> 
 <p><a name="an_12:10">12:10</a> drugomu čudotvorstva, drugomu prorokovanje, drugomu razlučivanje duhova, drugomu različiti  jezici, drugomu tumačenje jezika. </p> 
 <p><a name="an_12:11">12:11</a> A sve to djeluje jedan  te isti Duh dijeleći svakomu napose kako hoće.</p> 
 <p><a name="an_12:12">12:12</a> Doista, kao što je tijelo jedno te ima mnogo udova, a  svi udovi tijela iako mnogi, jedno su tijelo - tako i Krist. </p> 
 <p><a name="an_12:13">12:13</a> Ta u jednom Duhu svi smo u jedno tijelo kršteni, bilo Židovi, bilo Grci, bilo robovi, bilo slobodni. I svi smo jednim Duhom  napojeni. </p> 
 <p><a name="an_12:14">12:14</a> Ta ni tijelo nije jedan ud, nego mnogi. </p> 
 <p><a name="an_12:15">12:15</a> Rekne  li noga: "Nisam ruka, nisam od tijela", zar zbog toga nije od  tijela? </p> 
 <p><a name="an_12:16">12:16</a> I rekne li uho: "Nisam oko, nisam od tijela", zar  zbog toga nije od tijela? </p> 
 <p><a name="an_12:17">12:17</a> Kad bi sve tijelo bilo oko, gdje  bi bio sluh? Kad bi sve bilo sluh, gdje bi bio njuh? </p> 
 <p><a name="an_12:18">12:18</a> A ovako, Bog je rasporedio udove, svaki od njih u tijelu, kako je htio. </p> 
 <p><a name="an_12:19">12:19</a> Kad bi svi bili jedan ud, gdje bio bilo tijelo? </p> 
 <p><a name="an_12:20">12:20</a> A ovako, mnogi udovi - jedno tijelo! </p> 
 <p><a name="an_12:21">12:21</a> Ne može oko reći ruci: "Ne trebam  te", ili pak glava nogama: "Ne trebam vas." </p> 
 <p><a name="an_12:22">12:22</a> Naprotiv, mnogo  su potrebniji udovi tijela koji izgledaju slabiji. </p> 
 <p><a name="an_12:23">12:23</a> A udove  koje smatramo nečasnijima, okružujemo većom čašću. I s nepristojnima  se pristojnije postupa, </p> 
 <p><a name="an_12:24">12:24</a> a pristojni toga ne trebaju. Nego, Bog je tako sastavio tijelo da je posljednjem udu dao izobilniju  čast </p> 
 <p><a name="an_12:25">12:25</a> da ne bude razdora u tijelu, nego da se udovi jednako  brinu jedni za druge. </p> 
 <p><a name="an_12:26">12:26</a> I ako trpi jedan ud, trpe zajedno svi  udovi; ako li se slavi jedan ud, raduju se zajedno svi udovi.</p> 
 <p><a name="an_12:27">12:27</a> A vi ste tijelo Kristovo i, pojedinačno, udovi. </p> 
 <p><a name="an_12:28">12:28</a> I  neke postavi Bog u Crkvi: prvo za apostole, drugo za proroke, treće za učitelje; onda čudesa, onda dari liječenja; zbrinjavanja, upravljanja, razni jezici. </p> 
 <p><a name="an_12:29">12:29</a> Zar su svi apostoli? Zar svi  proroci? Zar svi učitelji? Zar svi čudotvorci? </p> 
 <p><a name="an_12:30">12:30</a> Zar svi imaju  dare liječenja? Zar svi govore jezike? Zar svi tumače?</p> 
 <p><a name="an_12:31">12:31</a> Čeznite za višim darima! A evo vam puta najizvrsnijega!</p> 
 <p><a name="an_13:1">13:1</a> Kad bih sve jezike ljudske govorio i anđeoske, a ljubavi ne bih imao, bio bih mjed što ječi ili cimbal što zveči.</p> 
 <p><a name="an_13:2">13:2</a> Kad bih imao dar prorokovanja i znao sva otajstva i sve spoznanje; i kad bih imao svu vjeru da bih i gore premještao, a ljubavi ne bih imao - ništa sam!</p> 
 <p><a name="an_13:3">13:3</a> I kad bih razdao sav svoj imutak i kad bih predao tijelo svoje da se sažeže, a ljubavi ne bih imao - ništa mi ne bi koristilo.</p> 
 <p><a name="an_13:4">13:4</a> Ljubav je velikodušna, dobrostiva je ljubav, ne zavidi, ljubav se ne hvasta, ne nadima se;</p> 
 <p><a name="an_13:5">13:5</a> nije nepristojna, ne traži svoje, nije razdražljiva, ne pamti zlo;</p> 
 <p><a name="an_13:6">13:6</a> ne raduje se nepravdi, a raduje se istini;</p> 
 <p><a name="an_13:7">13:7</a> sve pokriva, sve vjeruje, svemu se nada, sve podnosi.</p> 
 <p><a name="an_13:8">13:8</a> Ljubav nikad ne prestaje. Prorokovanja? Uminut će. Jezici? Umuknut će. Spoznanje? Uminut će.</p> 
 <p><a name="an_13:9">13:9</a> Jer djelomično je naše spoznanje, i djelomično prorokovanje.</p> 
 <p><a name="an_13:10">13:10</a> A kada dođe ono savršeno, uminut će ovo djelomično.</p> 
 <p><a name="an_13:11">13:11</a> Kad bijah nejače, govorah kao nejače, mišljah kao nejače, rasuđivah kao nejače. A kad postadoh zreo čovjek, odbacih ono nejačko.</p> 
 <p><a name="an_13:12">13:12</a> Doista, sada gledamo kroza zrcalo, u zagonetki, a tada - licem u lice! Sada spoznajem djelomično, a tada ću spoznati savršeno, kao što sam i spoznat!</p> 
 <p><a name="an_13:13">13:13</a> A sada: ostaju vjera, ufanje i ljubav - to troje - ali najveća je među njima ljubav.</p> 
 <p><a name="an_14:1">14:1</a> Težite za ljubavlju, čeznite za darima Duha, a najvećma da  prorokujete. </p> 
 <p><a name="an_14:2">14:2</a> Jer tko govori drugim jezikom, ne govori ljudima  nego Bogu: nitko ga ne razumije jer Duhom govori stvari tajanstvene. </p> 
 <p><a name="an_14:3">14:3</a> Tko pak prorokuje, ljudima govori: izgrađuje, hrabri, tješi. </p> 
 <p><a name="an_14:4">14:4</a> Tko govori drugim jezikom, sam sebe izgrađuje, a tko prorokuje, Crkvu izgrađuje. </p> 
 <p><a name="an_14:5">14:5</a> A htio bih da vi svi govorite drugim jezicima, ali većma da prorokujete. Jer veći je tko prorokuje, negoli  tko govori drugim jezicima, osim ako protumači Crkvi radi izgrađivanja.</p> 
 <p><a name="an_14:6">14:6</a> A sada, braćo, kad bih došao k vama govoreći drugim jezicima, što bi vam koristilo kad vam ne bih priopćio bilo otkrivenje, bilo spoznanje, bilo proroštvo, bilo nauk? </p> 
 <p><a name="an_14:7">14:7</a> Ako neživa glazbala, svirala ili citra, ne daju razgovijetna glasa, kako će se razabrati  što se to izvodi na svirali ili citri? </p> 
 <p><a name="an_14:8">14:8</a> Ili ako trublja daje  nejasan glas, tko će se spremiti na boj? </p> 
 <p><a name="an_14:9">14:9</a> Tako i vi, ako jezikom  ne budete jasno zborili, kako će se razabrati što se govori?  Govorit ćete u vjetar. </p> 
 <p><a name="an_14:10">14:10</a> Toliko, recimo, ima na svijetu vrsta  glasova i - nijedan bez značenja. </p> 
 <p><a name="an_14:11">14:11</a> Ako dakle ne znam značenja  glasa, bit ću sugovorniku tuđinac, a sugovornik tuđinac meni. </p> 
 <p><a name="an_14:12">14:12</a> Tako i vi, budući da čeznete za darima Duha, nastojte njima  obilovati radi izgrađivanja Crkve.</p> 
 <p><a name="an_14:13">14:13</a> Stoga tko govori drugim jezikom, neka se moli da može  protumačiti. </p> 
 <p><a name="an_14:14">14:14</a> Jer ako se drugim jezikom molim, moj se duh  moli, ali um je moj neplodan. </p> 
 <p><a name="an_14:15">14:15</a> Što dakle? Molit ću se duhom, molit ću se i umom; pjevat ću hvalospjeve duhom, ali pjevat  ću ih i umom. </p> 
 <p><a name="an_14:16">14:16</a> Jer ako Boga blagoslivljaš duhom, kako će neupućen  reći "Amen" na tvoju zahvalnicu? Ne zna što govoriš. </p> 
 <p><a name="an_14:17">14:17</a> Ti doduše  lijepo zahvaljuješ, ali se drugi ne izgrađuje. </p> 
 <p><a name="an_14:18">14:18</a> Hvala Bogu, ja govorim drugim jezicima većma nego svi vi. </p> 
 <p><a name="an_14:19">14:19</a> Ali draže  mi je u Crkvi reći pet riječi po svojoj pameti, da i druge poučim, negoli deset tisuća riječi drugim jezikom.</p> 
 <p><a name="an_14:20">14:20</a> Braćo, ne budite djeca pameću, nego nejačad pakošću,  a zreli pameću! </p> 
 <p><a name="an_14:21">14:21</a> U Zakonu je pisano: Drugim jezicima i  drugim usnama govorit ću ovomu narodu pa me ni tako neće  poslušati, govori Gospodin. </p> 
 <p><a name="an_14:22">14:22</a> Tako drugi jezici nisu znak  vjernicima, nego nevjernicima; a prorokovanje vjernicima, ne  nevjernicima. </p> 
 <p><a name="an_14:23">14:23</a> Ako se dakle skupi sva Crkva zajedno i svi  govore drugim jezicima, a uđu neupućeni ili nevjernici, neće  li reći da mahnitate? </p> 
 <p><a name="an_14:24">14:24</a> Ako pak svi prorokuju, a uđe koji nevjernik  ili neupućen, sve ga prekorava, sve ga osuđuje. </p> 
 <p><a name="an_14:25">14:25</a> Tajne se  njegova srca očituju te će pasti ničice i pokloniti se Bogu priznajući:  Zaista, Bog je u vama.</p> 
 <p><a name="an_14:26">14:26</a> Što dakle braćo? Kad se skupite te poneki ima hvalospjev, poneki ima nauk, ima otkrivenje, ima jezik, ima tumačenje -  sve neka bude radi izgrađivanja. </p> 
 <p><a name="an_14:27">14:27</a> Ako tko govori drugim jezikom  - dvojica, najviše trojica, i to jedan za drugim - jedan neka  tumači; </p> 
 <p><a name="an_14:28">14:28</a> ako pak ne bi bilo tumača, neka šuti u Crkvi, neka  govori sam sebi i Bogu. </p> 
 <p><a name="an_14:29">14:29</a> Od proroka pak neka govore dvojica  ili trojica, drugi neka rasuđuju. </p> 
 <p><a name="an_14:30">14:30</a> Ali ako drugomu uza nj  bude što objavljeno, prvi neka šuti. </p> 
 <p><a name="an_14:31">14:31</a> A možete jedan po jedan  svi prorokovati da svi budu poučeni i svi ohrabreni. </p> 
 <p><a name="an_14:32">14:32</a> Proročki  su duhovi prorocima podložni </p> 
 <p><a name="an_14:33">14:33</a> jer Bog nije Bog nesklada, nego  Bog mira. Kao u svim Crkvama svetih, žene na Sastancima neka šute. </p> 
 <p><a name="an_14:34">14:34</a> Nije im dopušteno govoriti, nego neka budu podložne, kako  i Zakon govori. </p> 
 <p><a name="an_14:35">14:35</a> Žele li što saznati, neka kod kuće pitaju  svoje muževe jer ružno je da žena govori na Sastanku. </p> 
 <p><a name="an_14:36">14:36</a> Ili  zar je riječ Božja od vas proizašla, zar je samo k vama došla?</p> 
 <p><a name="an_14:37">14:37</a> Smatra li tko da je prorok ili duhom obdaren, neka zna:  što vam pišem, Gospodnja je zapovijed. </p> 
 <p><a name="an_14:38">14:38</a> Tko to ne prizna,  ne priznaje se. </p> 
 <p><a name="an_14:39">14:39</a> Zato, braćo moja, težite prorokovati i ne  priječite da se govori drugim jezicima! </p> 
 <p><a name="an_14:40">14:40</a> A sve neka bude dostojno  i uredno.</p> 
 <p><a name="an_15:1">15:1</a> Dozivljem vam, braćo, u pamet evanđelje koje vam navijestih, koje primiste, u kome stojite, </p> 
 <p><a name="an_15:2">15:2</a> po kojem se spasavate, ako  držite što sam vam navijestio; osim ako uzalud povjerovaste.</p> 
 <p><a name="an_15:3">15:3</a> Doista, predadoh vam ponajprije što i primih: Krist umrije  za grijehe naše po Pismima; </p> 
 <p><a name="an_15:4">15:4</a> bi pokopan i uskrišen treći dan  po Pismima; </p> 
 <p><a name="an_15:5">15:5</a> ukaza se Kefi, zatim dvanaestorici. </p> 
 <p><a name="an_15:6">15:6</a> Potom se  ukaza braći, kojih bijaše više od pet stotina zajedno; većina  ih još i sada živi, a neki usnuše. </p> 
 <p><a name="an_15:7">15:7</a> Zatim se ukaza Jakovu,  onda svim apostolima. </p> 
 <p><a name="an_15:8">15:8</a> Najposlije, kao nedonoščetu, ukaza se  i meni.</p> 
 <p><a name="an_15:9">15:9</a> Da, ja sam najmanji među apostolima i nisam dostojan zvati  se apostolom jer sam progonio Crkvu Božju. </p> 
 <p><a name="an_15:10">15:10</a> Ali milošću Božjom  jesam što jesam i njegova milost prema meni ne bijaše zaludna;  štoviše, trudio sam se više nego svi oni - ali ne ja, nego milost  Božja sa mnom.</p> 
 <p><a name="an_15:11">15:11</a> Ili dakle ja ili oni: tako propovijedamo, tako vjerujete.</p> 
 <p><a name="an_15:12">15:12</a> No ako se propovijeda da je Krist od mrtvih uskrsnuo, kako neki među vama govore da nema uskrsnuća mrtvih? </p> 
 <p><a name="an_15:13">15:13</a> Ako  nema uskrsnuća mrtvih, ni Krist nije uskrsnuo. </p> 
 <p><a name="an_15:14">15:14</a> Ako pak Krist  nije uskrsnuo, uzalud je doista propovijedanje naše, uzalud i  vjera vaša. </p> 
 <p><a name="an_15:15">15:15</a> Zatekli bismo se i kao lažni svjedoci Božji što  posvjedočismo protiv Boga: da je uskrisio Krista, kojega nije  uskrisio, ako doista mrtvi ne uskršavaju. </p> 
 <p><a name="an_15:16">15:16</a> Jer ako mrtvi ne  uskršavaju, ni Krist nije uskrsnuo. </p> 
 <p><a name="an_15:17">15:17</a> A ako Krist nije uskrsnuo, uzaludna je vjera vaša, još ste u grijesima. </p> 
 <p><a name="an_15:18">15:18</a> Onda i oni  koji usnuše u Kristu, propadoše. </p> 
 <p><a name="an_15:19">15:19</a> Ako se samo u ovom životu  u Krista ufamo, najbjedniji smo od svih ljudi.</p> 
 <p><a name="an_15:20">15:20</a> Ali sada: Krist uskrsnu od mrtvih, prvina usnulih! </p> 
 <p><a name="an_15:21">15:21</a> Doista  po čovjeku smrt, po Čovjeku i uskrsnuće od mrtvih! </p> 
 <p><a name="an_15:22">15:22</a> Jer kao  što u Adamu svi umiru, tako će i u Kristu svi biti oživljeni. </p> 
 <p><a name="an_15:23">15:23</a> Ali svatko u svom redu: prvina Krist, a zatim koji su Kristovi, o njegovu Dolasku; </p> 
 <p><a name="an_15:24">15:24</a> potom - svršetak, kad preda kraljevstvo  Bogu i Ocu, pošto obeskrijepi svako Vrhovništvo, svaku Vlast  i Silu. </p> 
 <p><a name="an_15:25">15:25</a> Doista, on treba da kraljuje dok ne podloži sve  neprijatelje pod noge svoje. </p> 
 <p><a name="an_15:26">15:26</a> Kao posljednji neprijatelj  bit će obeskrijepljena Smrt </p> 
 <p><a name="an_15:27">15:27</a> jer sve podloži nogama njegovim.  A kad veli: Sve je podloženo, jasno - sve osim Onoga koji  mu je sve podložio. </p> 
 <p><a name="an_15:28">15:28</a> I kad mu sve bude podloženo, tada će  se i on sam, Sin, podložiti Onomu koji je njemu sve podložio  da Bog bude sve u svemu.</p> 
 <p><a name="an_15:29">15:29</a> Što onda čine oni koji se krste za mrtve? Ako mrtvi uopće  ne uskršavaju, što se krste za njih? </p> 
 <p><a name="an_15:30">15:30</a> Što se onda i mi svaki  čas izlažemo pogiblima? </p> 
 <p><a name="an_15:31">15:31</a> Dan za danom umirem, tako mi slave  vaše, braćo, koju imam u Kristu Isusu, Gospodinu našem! </p> 
 <p><a name="an_15:32">15:32</a> Ako  sam se po ljudsku borio sa zvijerima u Efezu, kakva mi korist?  Ako mrtvi ne uskršavaju, jedimo i pijmo jer sutra nam je umrijeti. </p> 
 <p><a name="an_15:33">15:33</a> Ne varajte se: "Zli razgovori kvare dobre običaje." </p> 
 <p><a name="an_15:34">15:34</a> Otrijeznite  se kako valja i ne griješite jer neki, na sramotu vam kažem,  ne znaju za Boga.</p> 
 <p><a name="an_15:35">15:35</a> Ali reći će netko: Kako uskršavaju mrtvi? I s kakvim  li će tijelom doći? </p> 
 <p><a name="an_15:36">15:36</a> Bezumniče! Što siješ, ne oživljuje ako  ne umre. </p> 
 <p><a name="an_15:37">15:37</a> I što siješ, ne siješ tijelo buduće, već golo zrno, pšenice - recimo - ili čega drugoga. </p> 
 <p><a name="an_15:38">15:38</a> A Bog mu daje tijelo  kakvo hoće, i to svakom sjemenu svoje tijelo.</p> 
 <p><a name="an_15:39">15:39</a> Nije svako tijelo isto tijelo; drugo je tijelo čovječje, drugo tijelo stoke, drugo tijelo ptičje, a drugo riblje. </p> 
 <p><a name="an_15:40">15:40</a> Ima  tjelesa nebeskih i tjelesa zemaljskih, ali drugi je sjaj nebeskih, a drugi zemaljskih. </p> 
 <p><a name="an_15:41">15:41</a> Drugi je sjaj sunca, drugi sjaj mjeseca  i drugi sjaj zvijezda; jer zvijezda se od zvijezde razlikuje  u sjaju. </p> 
 <p><a name="an_15:42">15:42</a> Tako i uskrsnuće mrtvih: sije se u raspadljivosti, uskršava u neraspadljivosti; </p> 
 <p><a name="an_15:43">15:43</a> sije se u sramoti, uskršava  u slavi; sije se u slabosti, uskršava u snazi; </p> 
 <p><a name="an_15:44">15:44</a> sije se tijelo  naravno, uskršava tijelo duhovno. Ako ima tijelo naravno, ima i duhovno. </p> 
 <p><a name="an_15:45">15:45</a> Tako je i pisano:  Prvi čovjek, Adam, postade živa duša, posljednji  Adam - duh životvorni. </p> 
 <p><a name="an_15:46">15:46</a> Ali ne bi najprije duhovno, nego naravno  pa onda duhovno. </p> 
 <p><a name="an_15:47">15:47</a> Prvi je čovjek od zemlje, zemljan; drugi  čovjek - s neba. </p> 
 <p><a name="an_15:48">15:48</a> Kakav je zemljani takvi su i zemljani, a  kakav je nebeski takvi su i nebeski. </p> 
 <p><a name="an_15:49">15:49</a> I kao što smo nosili  sliku zemljanoga, nosit ćemo i sliku nebeskoga.</p> 
 <p><a name="an_15:50">15:50</a> A ovo, braćo, tvrdim: tijelo i krv ne mogu baštiniti  kraljevstva Božjega i raspadljivost ne baštini neraspadljivosti. </p> 
 <p><a name="an_15:51">15:51</a> Evo otajstvo vam kazujem: svi doduše nećemo usnuti, ali svi  ćemo se izmijeniti. </p> 
 <p><a name="an_15:52">15:52</a> Odjednom, u tren oka, na posljednju trublju  - jer zatrubit će - i mrtvi će uskrsnuti neraspadljivi i mi ćemo  se izmijeniti. </p> 
 <p><a name="an_15:53">15:53</a> Jer ovo raspadljivo treba da se obuče u neraspadljivost  i ovo smrtno da se obuče u besmrtnost.</p> 
 <p><a name="an_15:54">15:54</a> A kad se ovo raspadljivo obuče u neraspadljivost i ovo  smrtno obuče u besmrtnost, tada će se obistiniti riječ napisana:  Pobjeda iskapi smrt. </p> 
 <p><a name="an_15:55">15:55</a> Gdje je, smrti, pobjeda tvoja? Gdje  je, smrti, žalac tvoj? </p> 
 <p><a name="an_15:56">15:56</a> Žalac je smrti grijeh, snaga je  grijeha Zakon. </p> 
 <p><a name="an_15:57">15:57</a> A hvala Bogu koji nam daje pobjedu po Gospodinu  našem Isusu Kristu!</p> 
 <p><a name="an_15:58">15:58</a> Tako, braćo moja ljubljena, budite postojani, nepokolebljivi, i obilujte svagda u djelu Gospodnjem znajući da trud vaš nije  neplodan u Gospodinu.</p> 
 <p><a name="an_16:1">16:1</a> U pogledu sabiranja za svete, i vi činite kako odredih crkvama  galacijskim. </p> 
 <p><a name="an_16:2">16:2</a> Svakoga prvog dana u tjednu neka svaki od vas  kod sebe na stranu stavlja i skuplja što uzmogne da se ne sabire  istom kada dođem. </p> 
 <p><a name="an_16:3">16:3</a> A kada dođem, poslat ću s preporučnicom  one koje odaberete da odnesu vašu ljubav u Jeruzalem. </p> 
 <p><a name="an_16:4">16:4</a> Bude  li vrijedno da i ja pođem, poći će sa mnom.</p> 
 <p><a name="an_16:5">16:5</a> A k vama ću doći kad prođem Makedoniju; Makedonijom ću  samo proći, </p> 
 <p><a name="an_16:6">16:6</a> a kod vas ću se možda zadržati ili čak zimovati  da me otpratite kamo god pođem. </p> 
 <p><a name="an_16:7">16:7</a> Ne bih vas doista htio tek  na prolazu vidjeti jer se nadam neko vrijeme proboraviti kod  vas, dopusti li Gospodin. </p> 
 <p><a name="an_16:8">16:8</a> U Efezu ću ostati do Pedesetnice </p> 
 <p><a name="an_16:9">16:9</a> jer vrata mi se otvoriše velika i uspješna, a protivnika mnogo.</p> 
 <p><a name="an_16:10">16:10</a> Ako dođe Timotej, gledajte da bude kod vas bez bojazni jer  radi djelo Gospodnje kao i ja. </p> 
 <p><a name="an_16:11">16:11</a> Neka ga dakle nitko ne prezre.  A ispratite ga u miru da dođe k meni jer ga s braćom iščekujem.</p> 
 <p><a name="an_16:12">16:12</a> A što se tiče brata Apolona: mnogo sam ga nagovarao da ode  k vama s braćom. I nikako mu ne bijaše s voljom da sada dođe, no doći će kad mu bude zgodno.</p> 
 <p><a name="an_16:13">16:13</a> Bdijte postojani u vjeri, muževni budite, čvrsti. </p> 
 <p><a name="an_16:14">16:14</a> Sve  vaše neka bude u ljubavi!</p> 
 <p><a name="an_16:15">16:15</a> Zaklinjem vas, braćo - znate dom Stefanin, da je prvina  Ahaje i da se posvetiše posluživanju svetih - </p> 
 <p><a name="an_16:16">16:16</a> da se i vi  pokoravate takvima i svakomu tko surađuje i trudi se. </p> 
 <p><a name="an_16:17">16:17</a> Radujem  se s dolaska Stefanina i Fortunatova i Ahajikova jer oni nadoknadiše  vašu nenazočnost: </p> 
 <p><a name="an_16:18">16:18</a> umiriše duh moj i vaš. Cijenite dakle takve.</p> 
 <p><a name="an_16:19">16:19</a> Pozdravljaju vas crkve azijske. Pozdravljaju vas mnogo  u Gospodinu Akvila i Priska zajedno s Crkvom u njihovu domu. </p> 
 <p><a name="an_16:20">16:20</a> Pozdravljaju vas sva braća. Pozdravite jedni druge cjelovom  svetim. </p> 
 <p><a name="an_16:21">16:21</a> Pozdrav mojom rukom, Pavlovom.</p> 
 <p><a name="an_16:22">16:22</a> Ako tko ne ljubi Gospodina, neka bude proklet. Marana  tha! </p> 
 <p><a name="an_16:23">16:23</a> Milost Gospodina Isusa s vama!</p> 
 <p><a name="an_16:24">16:24</a> Ljubav moja sa svima vama u Kristu Isusu!</p> 
 <p></p><hr>
 <center>
 <a href="co2.htm">Next: 2 Corinthians</a></center>
 </body>