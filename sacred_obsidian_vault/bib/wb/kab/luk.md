<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="mar.htm">Previous</a> 
 <a href="joh.htm">Next</a> 
 </center>
 <hr>
  <h3 align="center">Kabyle Bible: Luke</h3> 
 <p><a name="an_1:1">1:1</a> Imi aṭas i gebdan tira ɣef wayen yedṛan gar-aneɣ, </p> 
 <p><a name="an_1:2">1:2</a> akken i ɣ-t-id ɛawden wid yellan d inigan si tazwara, iwalan kullec s wallen-nsen ; uɣalen d iqeddacen n wawal n Sidi Ṛebbi.  </p> 
 <p><a name="an_1:3">1:3</a> Steqsaɣ ula d nekk akken ilaq ɣef wayen akk yedṛan seg wass amezwaru, ufiɣ d ayen yelhan a k-t-id aruɣ a Tawfilus,  </p> 
 <p><a name="an_1:4">1:4</a> iwakken aț-țissineḍ tideț ɣef wayen i tesliḍ meṛṛa.  </p> 
 <p><a name="an_1:5">1:5</a> Di zzman n Hiṛudus, agellid n tmurt n Yahuda, yella yiwen n lmuqeddem si tejmaɛt n Abya, isem-is Zakarya. Tameṭṭut-is Ilicaba, seg izuṛan n Haṛun.  </p> 
 <p><a name="an_1:6">1:6</a> D iḥeqqiyen i llan i sin, ḥerzen yerna ḍuɛen awal n Sidi Ṛebbi. </p> 
 <p><a name="an_1:7">1:7</a> Ur sɛin ara dderya, meqqṛit i sin di leɛmeṛ yerna Ilicaba ț-țiɛiqeṛt.  </p> 
 <p><a name="an_1:8">1:8</a> Mi d-tewweḍ nnuba n leqdic n wedrum n Zakarya di lǧameɛ iqedsen </p> 
 <p><a name="an_1:9">1:9</a> akken i tella di lɛadda n lmuqedmin, gren tasɣaṛt, tṣaḥ-ed Zakarya iwakken ad ikcem ɣer wemkan iqedsen ad isseṛɣ lebxuṛ.  </p> 
 <p><a name="an_1:10">1:10</a> Mi gella isseṛɣay lebxuṛ di lǧameɛ, lɣaci meṛṛa yeqqimen di beṛṛa deɛɛun ɣer Sidi Ṛebbi.  </p> 
 <p><a name="an_1:11">1:11</a> Iḍheṛ-as-d yiwen lmelk n Sidi Ṛebbi, ibedd ɣer tama tayeffust n udekkan-nni anda sseṛɣayen lebxuṛ. </p> 
 <p><a name="an_1:12">1:12</a> Mi t-iwala Zakarya, yedhec ikcem-it lxuf. </p> 
 <p><a name="an_1:13">1:13</a> Lmelk-nni yenna yas -ed : Ur țțagad ara a Zakarya, ayen i tessutreḍ ɣer Sidi Ṛebbi yețwaqbel. Tameṭṭut-ik Ilicaba ad a k-d-tesɛu aqcic, a s-tsemmiḍ Yeḥya.  </p> 
 <p><a name="an_1:14">1:14</a> Aț-țfeṛḥeḍ yis, a k-yili d sebba n sseɛd ; imdanen meṛṛa ad feṛḥen s tlalit-is.  </p> 
 <p><a name="an_1:15">1:15</a> Ad yesɛu ccan d ameqqran ɣer Sidi Ṛebbi, a d-iččaṛ d Ṛṛuḥ iqedsen si tɛebbuṭ n yemma-s, ur itess ccṛab, ur itess ayen nniḍen isekkṛen.  </p> 
 <p><a name="an_1:16">1:16</a> A d-yerr aṭas n wat Isṛail ɣer webrid n Sidi Ṛebbi.  </p> 
 <p><a name="an_1:17">1:17</a> Ad ilḥu s leɛnaya n Sidi Ṛebbi, s ṛṛuḥ ț-țezmert n nnbi Ilyas. Ad issemlil imawlan d warraw-nsen, a d-yerr wid ijehlen ɣer webrid n iḥeqqiyen, akken ad iheggi i Sidi Ṛebbi agdud ara t-iḍuɛen.  </p> 
 <p><a name="an_1:18">1:18</a> Zakarya yenna i lmelk : Amek ara ɛeqleɣ belli ayen akka i d-tenniḍ ț-țideț ? Nekk d amɣaṛ, ula ț-țameṭṭut-iw meqqṛet di leɛmeṛ !  </p> 
 <p><a name="an_1:19">1:19</a> Lmelk-nni yerra-yas-d : Nekk d Jebrayil, d aqeddac n Sidi Ṛebbi ; usiɣ-ed s ɣuṛ-es iwakken a k-d-awiɣ lexbaṛ-agi n lxiṛ.  </p> 
 <p><a name="an_1:20">1:20</a> Lameɛna imi ur tumineḍ ara s yimeslayen-iw atan aț-țeggugmeḍ, ur d-ițeffeɣ ara wawal seg yimi-k alamma d asmi ara d-yedṛu wannect-agi. Meɛna ḥṣu belli ayen akka i k-d-nniɣ ad yedṛu deg wass-is.  </p> 
 <p><a name="an_1:21">1:21</a> Lɣaci-nni yețṛaǧun Zakarya deg ufrag, wehmen acuɣeṛ iɛeṭṭel deg umkan iqedsen n lǧameɛ. </p> 
 <p><a name="an_1:22">1:22</a> Mi d-iffeɣ, yeggugem, ur izmir ara a d-yessufeɣ awal ; lɣaci-nni fehmen belli iweḥḥa-yas-ed kra Sidi Ṛebbi. Yebda ițwehhi-yasen-d s ifassen-is, yeqqim d agugam.  </p> 
 <p><a name="an_1:23">1:23</a> Mi kfan wussan n lxedma-s di lǧameɛ, Zakarya yuɣal ɣer wexxam-is. </p> 
 <p><a name="an_1:24">1:24</a> Ɛeddan kra n wussan, tameṭṭut-is Ilicaba terfed tadist ; dɣa tesseḥjeb iman-is xemsa wagguren, teqqaṛ :   </p> 
 <p><a name="an_1:25">1:25</a> Atan Sidi Ṛebbi yerra-d ddehn-is ɣuṛ-i, ikkes-iyi lɛib zdat yemdanen.  </p> 
 <p><a name="an_1:26">1:26</a> Aggur wis sețța, Sidi Ṛebbi iceggeɛ-d lmelk Jebrayil ɣer taddart n Naṣaret, di tmurt n Jlili.  </p> 
 <p><a name="an_1:27">1:27</a> Iceggeɛ-it-id ɣer yiwet n tlemẓit i gexḍeb yiwen wergaz isem-is Yusef, yellan seg izuṛan n Sidna Dawed. Tilemẓit-agi isem-is Meryem.  </p> 
 <p><a name="an_1:28">1:28</a> Ikcem lmelk ɣuṛ-es yenna-yas : Sslam fell-am a tin iburek Sidi Ṛebbi ! Sidi Ṛebbi yella yid-em.  </p> 
 <p><a name="an_1:29">1:29</a> Meryem tedhec, tenna : D acu i d lmeɛna n imeslayen agi ?  </p> 
 <p><a name="an_1:30">1:30</a> Lmelk yenna-yas : Ur țțaggad ara a Meryem ! S ṛṛeḥma-s tameqqrant, Sidi Ṛebbi yextaṛ-ikem. </p> 
 <p><a name="an_1:31">1:31</a> Atan aț-țrefdeḍ tadist, a d-tesɛuḍ aqcic, semmi-yas Ɛisa, (yeɛni : « Amsellek »)  </p> 
 <p><a name="an_1:32">1:32</a> Ad yesɛu ccan d ameqqran, ad ițțusemmi Mmi-s n Sidi Ṛebbi ɛlayen. Sidi Ṛebbi a t-yerr d agellid akken i t-yella Sidna Dawed, yiwen si lejdud-is. </p> 
 <p><a name="an_1:33">1:33</a> Ad iḥkem ɣef tarwa n Yeɛqub i dayem, tageldit-is ur tfennu ara.  </p> 
 <p><a name="an_1:34">1:34</a> Meryem tenna i lmelk-nni : Amek ara d-idṛu yid-i wayagi nekk ur nezwiǧ ara ?  </p> 
 <p><a name="an_1:35">1:35</a> Lmelk yerra-yas : Atan a d-yers fell-am Ṛṛuḥ iqedsen ; tazmert n Sidi Ṛebbi ɛlayen a kem-tɣumm am tili, daymi aqcic-agi imqeddes ara d-ilalen ad ițțsemmi « Mmi-s n Ṛebbi ».  </p> 
 <p><a name="an_1:36">1:36</a> Ilicaba i m-ițțilin, ula d nețțat ațan s tadist a d-tesɛu aqcic ɣas akken meqqṛet di leɛmeṛ. Tin akken iwumi semman tiɛiqeṛt, ațan deg waggur wis sețța, </p> 
 <p><a name="an_1:37">1:37</a> imi ulac wayen iwumi ur izmir Sidi Ṛebbi.  </p> 
 <p><a name="an_1:38">1:38</a> Meryem tenna : Aql-i ț-țaqeddact n Sidi Ṛebbi, ad idṛu yid-i wayen i d-tenniḍ. Imiren Lmelk-nni yeǧǧa-ț, iṛuḥ.  </p> 
 <p><a name="an_1:39">1:39</a> Deg wussan-nni, Meryem tekker tṛuḥ s lemɣawla ɣer yiwet n taddart yellan deg idurar n tmurt n Yahuda.  </p> 
 <p><a name="an_1:40">1:40</a> Tekcem ɣer wexxam n Zakarya, tsellem ɣef Ilicaba. </p> 
 <p><a name="an_1:41">1:41</a> Akken i tesla Ilicaba i sslam n Meryem, yefrawes llufan yellan di tɛebbuṭ-is ; imiren teččuṛ d Ṛṛuḥ iqedsen, </p> 
 <p><a name="an_1:42">1:42</a> tɛeggeḍ tenna : A Meryem, tețțubarkeḍ ger tilawin meṛṛa, ițțubarek daɣen win yellan di tɛebbuṭ-im. </p> 
 <p><a name="an_1:43">1:43</a> D acu-yi, iwakken a d-terzef ɣuṛ-i yemma-s n Ssid-iw ?  </p> 
 <p><a name="an_1:44">1:44</a> Akken kan i sliɣ i sslam-im, llufan yellan di tɛebbuṭ-iw yefrawes s lfeṛḥ. </p> 
 <p><a name="an_1:45">1:45</a> ?-țaseɛdit kemm yumnen s wayen i m-d-yenna Sidi Ṛebbi !  </p> 
 <p><a name="an_1:46">1:46</a> Meryem tenna : Taṛwiḥt-iw teḥmed Sidi Ṛebbi,  </p> 
 <p><a name="an_1:47">1:47</a> ul-iw yeččuṛ d lfeṛḥ imi d nețța i d amsellek-iw,  </p> 
 <p><a name="an_1:48">1:48</a> axaṭer iwala-yi-d nekk taqeddact-is tameɣbunt ur nesɛi azal. Sya d asawen si lǧil ɣer lǧil a yi-qqaṛen : « ț-țaseɛdit »,  </p> 
 <p><a name="an_1:49">1:49</a> imi Sidi Ṛebbi Bab n tezmert, yexdem yis-i ayen issewhamen. Isem-is d imqeddes.  </p> 
 <p><a name="an_1:50">1:50</a>  Ṛṛeḥma-s tețdum si lǧil ɣer lǧil  ɣef wid akk i t-iḍuɛen.   </p> 
 <p><a name="an_1:51">1:51</a> Isken-ed tazmert n yiɣil-is, isseɛṛeq iberdan i wid yețzuxxun ;  </p> 
 <p><a name="an_1:52">1:52</a>  yessers-ed imeqqranen seg imukan  eɛlayen, yerfed wid yețwaḥeqṛen  ;   </p> 
 <p><a name="an_1:53">1:53</a>  yesseṛwa-yasen leṛẓaq i wid   yelluẓen, ma d imeṛkantiyen yerra-ten  ifassen d ilmawen.  </p> 
 <p><a name="an_1:54">1:54</a>  Isellek tarwa n wat Isṛail   yellan d iqeddacen-is,  ur ițțu ara Ṛṛeḥma-s,   </p> 
 <p><a name="an_1:55">1:55</a> i gewɛed i Sidna Ibṛahim d warraw-is i dayem akken i t-yenna i lejdud-nneɣ.  </p> 
 <p><a name="an_1:56">1:56</a> Meryem teqqim ɣer Ilicaba azal n tlata wagguren d wamek i tuɣal ɣer taddart-is.  </p> 
 <p><a name="an_1:57">1:57</a> Yewweḍ-ed lweqt i deg ara d-tarew Ilicaba, tesɛa-d aqcic.  </p> 
 <p><a name="an_1:58">1:58</a> Imawlan-is d lǧiran-is feṛḥen aṭas mi slan s ṛṛehma i d-issers fell-as Sidi Ṛebbi.  </p> 
 <p><a name="an_1:59">1:59</a> Mi wwḍen tmanya n wussan ɣef weqcic-nni, usan-d a s-sḍehṛen, bɣan a s-semmin s yisem n baba-s : Zakarya. </p> 
 <p><a name="an_1:60">1:60</a> Dɣa tenṭeq-ed yemma-s tenna-yasen : Xaṭi ! A s-nsemmi Yeḥya !  </p> 
 <p><a name="an_1:61">1:61</a> Nnan-as : Ula d yiwen deg wedrum-nwen ur yesɛi isem-agi.  </p> 
 <p><a name="an_1:62">1:62</a> Steqsan baba-s s uwehhi amek yebɣa ad isemmi i mmi-s. </p> 
 <p><a name="an_1:63">1:63</a> Issuter asen-d talwiḥt, yura-yasen-d deg-s : « Yeḥya i d isem-is ». Dɣa wehmen meṛṛa.  </p> 
 <p><a name="an_1:64">1:64</a> Imiren kan iserreḥ yiles-is, yebda iheddeṛ, yețḥemmid Ṛebbi ițcekkiṛ-it. </p> 
 <p><a name="an_1:65">1:65</a> Imezdaɣ n lǧiha-nni meṛṛa wehmen, tɛeǧǧben. Deg idurar n tmurt n Yahuda țmeslayen akk ɣef wayen yedṛan.  </p> 
 <p><a name="an_1:66">1:66</a> Wid akk yeslan imeslayen-nni, ḥerzen-ten deg wulawen-nsen, qqaṛen : d acu ara d-iffeɣ weqcic-agi ? Axaṭer s tideț afus n Sidi Ṛebbi yella fell-as.  </p> 
 <p><a name="an_1:67">1:67</a> Zakarya, baba-s n weqcic-nni, iččuṛ d Ṛṛuḥ iqedsen, icar-ed s imeslayen-agi :  </p> 
 <p><a name="an_1:68">1:68</a> Ad ițțubarek Sidi Ṛebbi, Illu n wat Isṛail imi d-yerra ddehn-is ɣer wegdud-is iwakken a t-isellek.  </p> 
 <p><a name="an_1:69">1:69</a> Yefka-yaɣ-d yiwen wemsellek d ameqqran seg izuṛan n Sidna Dawed aqeddac-is,  </p> 
 <p><a name="an_1:70">1:70</a> am akken i t-id-ixebbeṛ Sidi Ṛebbi si zzman iɛeddan, seg yimi n lenbiya iqedsen :  </p> 
 <p><a name="an_1:71">1:71</a> Ad yili d amsellek ara ɣ-imenɛen seg yiɛdawen-nneɣ, si ger ifassen n wid akk i ɣ-ikeṛhen.  </p> 
 <p><a name="an_1:72">1:72</a> Isbeggen ṛṛeḥma-s i lejdud-nneɣ, yemmekta-d lemɛahda-s iqedsen  </p> 
 <p><a name="an_1:73">1:73</a> i gefka i jeddi-tneɣ Sidna Ibṛahim.  </p> 
 <p><a name="an_1:74">1:74</a> M'ara nețțusellek seg ufus n yeɛdawen-nneɣ, a neɛbed Sidi Ṛebbi mbla lxuf,  </p> 
 <p><a name="an_1:75">1:75</a> s lḥeqq, s ṭṭaɛa d wannuz deg wussan n ddunit-nneɣ meṛṛa.  </p> 
 <p><a name="an_1:76">1:76</a> Ma d kečč a mmi, aț-țețțusemmiḍ d nnbi n Sidi Ṛebbi eɛlayen axaṭer aț-țedduḍ zdat-es iwakken aț-țheggiḍ iberdan-is,   </p> 
 <p><a name="an_1:77">1:77</a> aț-țesfehmeḍ agdud-is ɣef leslak n Sidi Ṛebbi s leɛfu n ddnubat-nsen.  </p> 
 <p><a name="an_1:78">1:78</a> Axaṭer Ṛebbi-nneɣ d aḥnin, s Ṛṛeḥma-ines a d-icṛeq fell-aɣ tafat-is am tin n yiṭij seg yigenwan.  </p> 
 <p><a name="an_1:79">1:79</a>  Tafat-is a d-tecṛeq ɣef wid yellan di ṭṭlam n lmut, ad aɣ-yawi deg webrid n lehna.  </p> 
 <p><a name="an_1:80">1:80</a> Aqcic-nni ițțimɣuṛ yețnerni di leɛqel. Iɛac deg unezṛuf armi d ass i deg i d-ibeggen iman-is i wat Isṛail.  </p> 
 <p><a name="an_2:1">2:1</a> Deg ussan-nni, yeffeɣ-ed yiwen n lqanun s ɣuṛ Qayṣeṛ ameqqran ; yefka lameṛ ad țțujerrden imezdaɣ meṛṛa yellan di tmura-ines.  </p> 
 <p><a name="an_2:2">2:2</a> Ajerred-agi amezwaru yedṛa asmi yella Kirinyus d lḥakem n tmurt n Surya. </p> 
 <p><a name="an_2:3">2:3</a> Imdanen meṛṛa ṛuḥen ad țțujerden mkul yiwen di taddart n lejdud-is. </p> 
 <p><a name="an_2:4">2:4</a> Yusef yellan seg izuṛan n Sidna Dawed, yuli ula d nețța si taddart n Naṣaret n tmurt n Jlili ɣer Bitelḥem, taddart n lejdud-is yellan di tmurt n Yahuda.  </p> 
 <p><a name="an_2:5">2:5</a> Iṛuḥ ad ițțujerred nețța ț-țxedibt-is Meryem yellan s tadist.  </p> 
 <p><a name="an_2:6">2:6</a> Mi ten-yuɣ lḥal dinna, yewweḍ-d lweqt i deg ara terbu ( tarew ) Meryem. </p> 
 <p><a name="an_2:7">2:7</a> Tesɛa-d mmi-s amenzu, tețțel-it, tessegen-it di lmedwed, imi ur ufin ara amkan deg wexxam n yemsafren.  </p> 
 <p><a name="an_2:8">2:8</a> Di tmurt-nni, llan imeksawen ițnusun di lexlawi, țɛassan lmal-nsen deg yiḍ. </p> 
 <p><a name="an_2:9">2:9</a> Ataya lmelk n Sidi Ṛebbi iḍheṛ-asen-d, tamanegt n Sidi Ṛebbi tecceɛceɛ tezzi-yasen-d, ikcem-iten lxuf d ameqqran.  </p> 
 <p><a name="an_2:10">2:10</a> Lmelk yenna-yasen : Ur țțagadet ! Aql-i wwiɣ-awen-d lexbaṛ lxiṛ ara isfeṛḥen wugdud meṛṛa.  </p> 
 <p><a name="an_2:11">2:11</a> Ass-agi di taddart n Sidna Dawed, ilul-awen-d yiwen wemsellek, d nețța i d Lmasiḥ n Sidi Ṛebbi !  </p> 
 <p><a name="an_2:12">2:12</a> Atan wamek ara t-tɛeqlem : aț-țafem llufan yețțel, yeṭṭes di lmedwed. </p> 
 <p><a name="an_2:13">2:13</a> Imiren kan, ț-țirebbaɛ n lmalayekkat i d-yernan ɣer lmelk nni, cennunt țḥemmident Sidi Ṛebbi, qqaṛent :  </p> 
 <p><a name="an_2:14">2:14</a> Lḥemd i Sidi Ṛebbi deg imukan eɛlayen, lehna di ddunit ɣef yemdanen eɛzizen fell-as.  </p> 
 <p><a name="an_2:15">2:15</a> Akken uɣalent lmalayekkat-nni ɣer yigenni, imeksawen nnan wway gar-asen : Kkret a nṛuḥet ɣer Bitelḥem, a nẓer ayen i gedṛan, d wayen akka s wayes i ɣ-d-ixebbeṛ Sidi Ṛebbi.  </p> 
 <p><a name="an_2:16">2:16</a> Imiren kan ṛuḥen, ufan dinna Meryem d Yusef akk-d llufan-nni yeṭṭes di lmedwed.  </p> 
 <p><a name="an_2:17">2:17</a> Mi walan aqcic-nni, ḥkan-d wayen i sen-d-yenna lmelk fell-as. </p> 
 <p><a name="an_2:18">2:18</a> Wid akk yeslan s wayen i d-ḥkan imeksawen-nni, dehcen. </p> 
 <p><a name="an_2:19">2:19</a> Meryem teḥrez imeslayen-nni deg wul-is, tețxemmim fell-asen.  </p> 
 <p><a name="an_2:20">2:20</a> Mi uɣalen imeksawen-nni, țḥemmiden țcekkiṛen Sidi Ṛebbi ɣef wayen slan d wayen ẓran, imi ufan kullec akken i sen-d-ițțuxebbeṛ.  </p> 
 <p><a name="an_2:21">2:21</a> Yewweḍ-ed wass wis tmanya i deg ara s-sḍehṛen i weqcic-nni ; semman-as Ɛisa, isem-nni i s-yefka lmelk uqbel ad yili di tɛebbuṭ n yemma-s.  </p> 
 <p><a name="an_2:22">2:22</a> Asmi wwḍen ṛebɛin wussan ɣef tlalit n weqcic-nni, Yusef d Meryem wwin-t ɣer temdint n Lquds iwakken ad ițțuqeddem i Sidi Ṛebbi, </p> 
 <p><a name="an_2:23">2:23</a> akken yura di ccariɛa n Sidna Musa :  yal aqcic amenzu, ilaq ad ițțuqeddem i Sidi Ṛebbi. </p> 
 <p><a name="an_2:24">2:24</a> Yerna ṛuḥen iwakken ad fken d asfel   snat n tmilliwin neɣ sin yetbiren imeẓyanen akken yella di ccariɛa n Sidna Musa.  </p> 
 <p><a name="an_2:25">2:25</a> Di temdint n Lquds yella yiwen wergaz isem-is Semɛun. Argaz-agi d aḥeqqi, iḍuɛ Sidi Ṛebbi, yețṛaǧu amsellek n wat Isṛail, Ṛṛuḥ iqedsen yețțili yid-es. </p> 
 <p><a name="an_2:26">2:26</a> Iweḥḥa-yas-ed belli ur ițmețțat ara alamma yeẓra Lmasiḥ n Sidi Ṛebbi. </p> 
 <p><a name="an_2:27">2:27</a> Ṛṛuḥ n Sidi Ṛebbi iwelleh Semɛun ad iṛuḥ ɣer lǧameɛ iqedsen.Atnaya kecmen-d Yusef d Meryem, wwin-d llufan-nni iwakken ad xedmen wayen i d-tenna ccariɛa n Musa fell-as.  </p> 
 <p><a name="an_2:28">2:28</a> Semɛun yeṭṭef aqcic-nni ger ifassen-is, iḥmed Sidi Ṛebbi yenna :  </p> 
 <p><a name="an_2:29">2:29</a> Tura a Sidi Ṛebbi ɣas ad mmteɣ aql-i di lehna imi amsellek i ɣ-tweɛdeḍ, </p> 
 <p><a name="an_2:30">2:30</a> yewweḍ-ed yerna walaɣ-t s wallen-iw :  </p> 
 <p><a name="an_2:31">2:31</a> win akken i theggaḍ i leǧnas meṛṛa,  </p> 
 <p><a name="an_2:32">2:32</a> d nețța ara yessalin ccan n wat Isṛail agdud-ik,  ara yilin ț-țafat ara d-icceɛceɛen ula ɣef leǧnas nniḍen.  </p> 
 <p><a name="an_2:33">2:33</a> Baba-s d yemma-s n weqcic-nni tɛeǧǧben ɣef wayen i d-qqaṛen fell-as. </p> 
 <p><a name="an_2:34">2:34</a> Semɛun iburek-iten, yenna i Meryem, yemma-s n weqcic-nni : Atan weqcic-agi ad yili i kra seg wat Isṛail d sebba n tuccḍa, ma d wiyaḍ a ten-id-yerr ɣer webrid. ?ef ddemma-s ara yili lxilaf ger yemdanen ; </p> 
 <p><a name="an_2:35">2:35</a> s wakka ara d-banen ixemmimen n diri deg wulawen, ma d kemm aț-țejreḥ tasa-m, am akken tețwet s ujenwi.  </p> 
 <p><a name="an_2:36">2:36</a> Tella daɣen yiwet n tmeṭṭut isem-is ?anna, meqqṛet di leɛmeṛ, ula d nețțat si lenbiya, d yelli-s n Fanwil n wedrum n Azir. Seg wasmi i tedda ț-țislit, tɛac d wergaz is sebɛa n yiseggasen </p> 
 <p><a name="an_2:37">2:37</a> dɣa teǧǧel. Di leɛmeṛ-is ṛebɛa utmanyin n yiseggasen. Am yiḍ am ass ur teṭṭixiṛ si lǧameɛ iqedsen, tɛebbed Sidi Ṛebbi, tețțuẓum, tețẓalla. </p> 
 <p><a name="an_2:38">2:38</a> Ula d nețțat tewweḍ-ed di teswiɛt-nni, teḥmed Sidi Ṛebbi, theddeṛ ɣef weqcic-nni i wid akk yețṛaǧun leslak n temdint n Lquds. </p> 
 <p><a name="an_2:39">2:39</a> Mi fukken imawlan n Ɛisa ayen akk i d-tenna ccariɛa n Sidi Ṛebbi, uɣalen ɣer taddart-nsen Naṣaret yellan di tmurt n Jlili. </p> 
 <p><a name="an_2:40">2:40</a> Aqcic-nni yețțimɣuṛ yețnerni di tmusni, lbaṛaka n Sidi Ṛebbi tella fell-as.  </p> 
 <p><a name="an_2:41">2:41</a> Imawlan n Sidna Ɛisa țṛuḥun mkul aseggas ɣer temdint n Lquds iwakken ad sɛeddin Tafaska  n izimer n leslak. </p> 
 <p><a name="an_2:42">2:42</a> Asmi yesɛa Ɛisa tnac yiseggasen, yedda akk-d imawlan-is ɣer temdint n Lquds, akken tella di lɛadda n lɛid.  </p> 
 <p><a name="an_2:43">2:43</a> Mi tɛedda Tafaska,  lɣaci țțuɣalen ɣer yexxamen-nsen, ma d Ɛisa yeqqim di temdint Lquds, imawlan-is ur d-wwin ara s lexbaṛ, </p> 
 <p><a name="an_2:44">2:44</a> ɣilen yedda-d ț-țerbaɛt nniḍen. Lḥan ass kamel dɣa bdan țqelliben fell-as. Steqsan wid akk i sen-yețțilin d wid meṛṛa ssnen, </p> 
 <p><a name="an_2:45">2:45</a> lameɛna ur t-ufin ara. Uɣalen ɣer temdint n Lquds iwakken ad qellben fell-as.  </p> 
 <p><a name="an_2:46">2:46</a> Ass wis tlata, ufan-t di lǧameɛ iqedsen yeqqim ger lecyux, ismeḥsis asen, isteqsay-iten. </p> 
 <p><a name="an_2:47">2:47</a> Wid akk i s isellen wehmen di lefhama-s d wayen i d-ițarra i yesteqsiyen-nsen.  </p> 
 <p><a name="an_2:48">2:48</a> Mi t-walan imawlan-is, qqimen wehmen, dɣa tenna-yas yemma-s : A mmi, acuɣeṛ i ɣ-txedmeḍ akka ? Nekk d baba-k neṛwa aḥebbeṛ, acḥal i nqelleb fell-ak !  </p> 
 <p><a name="an_2:49">2:49</a> Nețța yenna-yasen : Acuɣeṛ i tețqellibem fell-i ? Eɛni ur teẓrim ara ilaq-iyi ad xedmeɣ lecɣal n baba ?  </p> 
 <p><a name="an_2:50">2:50</a> Lameɛna nutni ur fhimen ara ayen i sen-d-yenna. </p> 
 <p><a name="an_2:51">2:51</a> Ɛisa yedda d imawlan-is ɣer temdint n Naṣaret, yețțaɣ-asen awal. Yemma-s teḥrez annect-agi meṛṛa deg wul-is. </p> 
 <p><a name="an_2:52">2:52</a> Ɛisa ițțimɣuṛ, yetɛeqqil ; eɛziz ɣer Ṛebbi, eɛziz ɣer yemdanen.  </p> 
 <p><a name="an_3:1">3:1</a> Deg wuseggas wis xemseṭṭac n tgeldit n Qayṣer Tibeṛyus, llan ṛebɛa lḥekkam di tmurt n Falisṭin. Bunṭus Bilaṭus d lḥakem n tmurt n Yahuda, Hiṛudus Antifas yeḥkem ɣef tmurt n Jlili, Filbas gma-s n Hiṛudus, ɣef tmura n Iturya akk-d Tṛaxunit, ma d Lisanyas yeḥkem ɣef tmurt n Abilan. </p> 
 <p><a name="an_3:2">3:2</a> Di lweqt-nni, ?ennan akk-d Qayif llan d lmuqedmin imeqqranen. Awal n Sidi Ṛebbi ițwaxebbeṛ-as-ed i Yeḥya, mmi-s n Zakarya, deg unezṛuf.  </p> 
 <p><a name="an_3:3">3:3</a> Iṛuḥ ițnadi timura i d-izzin i wasif n Urdun, yețberriḥ yeqqaṛ : Beddlet tikli, uɣalet-ed ɣer webrid, aset-ed aț-țețwaɣeḍsem iwakken Sidi Ṛebbi a wen-isemmeḥ ddnubat-nwen !   </p> 
 <p><a name="an_3:4">3:4</a> Akken i d-ițțuxebeṛ di tektabt n nnbi Iceɛya :  ?-țaɣect n win ițɛeggiḍen deg wunezṛuf : Heggit abrid n Sidi Ṛebbi, ssemsawit iberdan-is !  </p> 
 <p><a name="an_3:5">3:5</a>  Iɣezṛan, idurar ț-țɣaltin ad uɣalen d izuɣaṛ !  Iberdan iɛewjen ad țțuseggmen,  wid ixesṛen ad qeɛden .  </p> 
 <p><a name="an_3:6">3:6</a>  Imdanen meṛṛa ad ẓren leslak n Sidi Ṛebbi.   </p> 
 <p><a name="an_3:7">3:7</a> Yeḥya yeqqaṛ i lɣaci i d-ițțasen iwakken ad țwaɣeḍsen deg waman : A ccetla n yizerman, anwa i kkun-isfaqen belli tzemrem aț- țrewlem i lɛiqab i d-iteddun ?  </p> 
 <p><a name="an_3:8">3:8</a> Deg wayen akk txeddmem, sbeggnet-ed belli ṣfan wulawen nwen ! Ur qqaṛet ara kan deg yiman-nwen : jeddi-tneɣ d Sidna Ibṛahim, axaṭer a wen-iniɣ : seg idɣaɣen-agi, Sidi Ṛebbi yezmer a d-issufeɣ dderya i Ibṛahim.  </p> 
 <p><a name="an_3:9">3:9</a> Ațan ihi tcaquṛt thegga ɣer izuṛan n ttjuṛ, yal ttejṛa ur d-nețțak ara lfakya lɛali, aț-țețwagzem, aț-țețwaḍeggeṛ ɣer tmes.  </p> 
 <p><a name="an_3:10">3:10</a> Lɣaci steqsan-t nnan-as : D acu i ɣ-ilaqen a t-nexdem ihi ?  </p> 
 <p><a name="an_3:11">3:11</a> Yerra-yasen : Win yesɛan sin iqendyaṛ ad yefk yiwen i win ur nesɛi ara ; win yesɛan ayen ara yečč, ad yefk i win ur nesɛi ara. </p> 
 <p><a name="an_3:12">3:12</a> Usan-d ula d imekkasen itețțen ayla n medden iwakken ad țwaɣeḍsen deg wasif, nnan-as : A Sidi, i nukkni yellan d imekkasen n tebzert ( leɣṛama ) d acu ara nexdem ?  </p> 
 <p><a name="an_3:13">3:13</a> Yenna-yasen : Ur țnadit ara sennig wayen i d-yenna lqanun.  </p> 
 <p><a name="an_3:14">3:14</a> Iɛeskṛiwen daɣen steqsan-t : I nukkni, d acu ara nexdem ? Yerra-yasen : Ur xeddmet ara lbaṭel, ur țțaṭṭafet ara tajɛelt, setqenɛet kan s lexlaṣ nwen.  </p> 
 <p><a name="an_3:15">3:15</a> Yuɣ lḥal lɣaci meṛṛa llan țṛaǧun qqaṛen deg ulawen-nsen : Ahat d nețța i d Lmasiḥ !  </p> 
 <p><a name="an_3:16">3:16</a> Yeḥya yenna-yasen : Nekk sseɣḍaseɣ-kkun deg waman, meɛna a d-yas win yesɛan tazmert akteṛ-iw ; ur uklaleɣ ara ad fsiɣ ula d lexyuḍ n warkasen-is. Nețța a kkun-isseɣḍes s Ṛṛuḥ iqedsen ț-țmes. </p> 
 <p><a name="an_3:17">3:17</a> Yeṭṭef tazzart deg wufus-is, ad yessizdeg tirect deg wennar-is, a d-ijmeɛ irden ɣer yikufan, ma d alim a t-isseṛɣ di tmes ur nxețți. </p> 
 <p><a name="an_3:18">3:18</a> Yeḥya ițbecciṛ i lɣaci lexbaṛ n lxiṛ, inehhu-ten s waṭas n yimeslayen nniḍen. </p> 
 <p><a name="an_3:19">3:19</a> Yesseḍlem ula d agellid Hiṛudus, yeqqaṛ-as : mačči d lḥeqq fell-ak aț-țaɣeḍ Hiṛudyad tameṭṭut n gma-k ! Ilumm-it daɣen ɣef lecɣal nniḍen n diri i gxeddem.  </p> 
 <p><a name="an_3:20">3:20</a> Hiṛudus ikemmel di txeṣṣarin-is, yessekcem Yeḥya ɣer lḥebs !  </p> 
 <p><a name="an_3:21">3:21</a> Mi țwaɣeḍsen lɣaci deg waman, Sidna Ɛisa yețwaɣḍes ula d nețța. Akken i gdeɛɛu ɣer Sidi Ṛebbi, igenni yeldi-d, </p> 
 <p><a name="an_3:22">3:22</a> Ṛṛuḥ iqedsen yers-ed fell-as s ṣṣifa icuban titbirt. Yiwet n taɣect tekka-d seg yigenni tenna-d : Kečč, d mmi eɛzizen, deg-k i gella lfeṛḥ-iw.  </p> 
 <p><a name="an_3:23">3:23</a> Mi gebda Sidna Ɛisa aselmed, ad yili yesɛa tlatin iseggasen di leɛmeṛ-is. ?er yemdanen yella : d mmi-s n Yusef atnan lejdud-is : Heli, </p> 
 <p><a name="an_3:24">3:24</a> Matta, Lewwi, Melki, Yennay, Yusef, </p> 
 <p><a name="an_3:25">3:25</a> Matatya, Ɛamus, Naḥun, ?esli, Naggay, </p> 
 <p><a name="an_3:26">3:26</a> Maḥat, Matatya, Camɛi, Yusef, Yuda, </p> 
 <p><a name="an_3:27">3:27</a> Yuḥanan, Rica, Zurubabil, Calatyel, Niri, </p> 
 <p><a name="an_3:28">3:28</a> Melki, Addi, Qusam, Elmudan, Ɛir, </p> 
 <p><a name="an_3:29">3:29</a> Yusa, Elyazer, Yurim, Matta, Lewwi, </p> 
 <p><a name="an_3:30">3:30</a> Semɛun, Yahuda, Yusef, Yuna, Elyaqim, </p> 
 <p><a name="an_3:31">3:31</a> Melya, Menna, Mattata, Natan, Dawed, </p> 
 <p><a name="an_3:32">3:32</a> Yassa, Ɛubed, Buɛaz, Salmun, Naḥsun, </p> 
 <p><a name="an_3:33">3:33</a> Ɛaminadab, Admin, Aram, ?esṛun, Fares, Yahuda, </p> 
 <p><a name="an_3:34">3:34</a> Yeɛqub, Isḥaq, Ibṛahim, Teraḥ, Naḥur, </p> 
 <p><a name="an_3:35">3:35</a> Saruǧ, Raɛu, Faleǧ, Ɛaber, Salaḥ, </p> 
 <p><a name="an_3:36">3:36</a> Kenan, Arfaksad, Cam, Nuḥ, Lamek,  </p> 
 <p><a name="an_3:37">3:37</a> Matusalaḥ, ?anux, Yared, Mahalalyel, Kenam, </p> 
 <p><a name="an_3:38">3:38</a> Inuc, Cit, Adem illan d mmi-s n Ṛebbi.  </p> 
 <p><a name="an_4:1">4:1</a> Mi d- yuɣal Sidna Ɛisa seg wasif n Urdun, Ṛṛuḥ iqedsen yewwi-t ɣer unezṛuf. </p> 
 <p><a name="an_4:2">4:2</a> Ṛebɛin wussan ur yečči, Cciṭan yețjeṛṛib deg-s. Mi ɛeddan wussan-nni, yuɣal illuẓ. </p> 
 <p><a name="an_4:3">4:3</a> Cciṭan yenna-yas : Ma d Mmi-s n Ṛebbi i telliḍ, ini-yas i wedɣaɣ-agi a d-yuɣal d aɣṛum.  </p> 
 <p><a name="an_4:4">4:4</a> Sidna Ɛisa yerra-yas : Yura di tektabt iqedsen :  amdan ur yețɛic ara s weɣṛum kan meɛna s mkul awal i d-ițțasen s ɣuṛ Sidi Ṛebbi.  </p> 
 <p><a name="an_4:5">4:5</a> Yuɣal Cciṭan yewwi-t ɣer yiwen wemkan eɛlayen, deg yiwet n teswiɛt yesken-as-ed akk tigeldiwin n ddunit, </p> 
 <p><a name="an_4:6">4:6</a> yenna-yas : Ad a k-d-fkeɣ lḥekma d ccan n ddewlat-agi meṛṛa, axaṭer țțunefkent iyi-d. Zemreɣ a tent-fkeɣ i win i yi-ihwan ; </p> 
 <p><a name="an_4:7">4:7</a> ma tseǧǧdeḍ zdat-i ad uɣalent akk d ayla-k.  </p> 
 <p><a name="an_4:8">4:8</a> Sidna Ɛisa yerra-yas : Yura :  Anagar Sidi Ṛebbi Illu-inek ara tɛebdeḍ, i nețța kan iwumi ara tseǧǧdeḍ.  </p> 
 <p><a name="an_4:9">4:9</a> Cciṭan yewwi-t daɣen ɣer temdint n Lquds, yessers-it ɣef yixef n lǧameɛ iqedsen, yenna-yas : Ma d Mmi-s n Ṛebbi i telliḍ, ḍeggeṛ iman-ik d akessar, </p> 
 <p><a name="an_4:10">4:10</a> axaṭer yura :  Ad yefk lameṛ i lmalayekkat-is iwakken ad ḥarbent fell-ak,  </p> 
 <p><a name="an_4:11">4:11</a> yerna a k-awint ger ifassen-nsent, ad ḥadrent iḍaṛṛen-ik ɣef wedɣaɣ.   </p> 
 <p><a name="an_4:12">4:12</a> Sidna Ɛisa yerra-yas : Yura daɣen :  Ur țjeṛṛib ara Sidi Ṛebbi, Illu-inek.  </p> 
 <p><a name="an_4:13">4:13</a> Mi i t-ijeṛṛeb s waṭas n tḥila ur s-yufi ara abrid, Iblis yeṭṭaxeṛ fell-as alamma ț-țikkelt nniḍen.  </p> 
 <p><a name="an_4:14">4:14</a> Sidna Ɛisa yuɣal ɣer tmurt n Jlili yeččuṛ ț-țazmert n Ṛṛuḥ iqedsen, slan yis di mkul tama n tmurt-agi. </p> 
 <p><a name="an_4:15">4:15</a> Ikeččem ɣer leǧwameɛ n wat Isṛail yesselmad, imdanen meṛṛa țcekkiṛen-t. </p> 
 <p><a name="an_4:16">4:16</a> Iṛuḥ ɣer taddart n Naṣaret anda yețțuṛebba ; akken innum, ikcem ɣer lǧameɛ deg wass n westeɛfu. </p> 
 <p><a name="an_4:17">4:17</a> Mi gekker a d-iɣeṛ, fkan-as-d taktabt n nnbi Iceɛya, yeldi-ț, yufa amkan anda yura :  </p> 
 <p><a name="an_4:18">4:18</a>  Ṛṛuḥ n Sidi Ṛebbi yers-ed fell-i, axaṭer yextaṛ-iyi iwakken ad beccṛeɣ lexbaṛ n lxiṛ i yimeɣban, ad beccṛeɣ i yimeḥbas tilelli, iwakken a d-rreɣ iẓri i yiderɣalen , a d kkseɣ lḥif ɣef wid ițwaḍelmen, </p> 
 <p><a name="an_4:19">4:19</a>  ad beccṛeɣ ɣef wuseggas i deg ara d-issers Sidi Ṛebbi ṛṛeḥma ines .  </p> 
 <p><a name="an_4:20">4:20</a> Ijmeɛ taktabt-nni, yerra-ț i uqeddac, imiren yeqqim. Wid akk yellan di lǧameɛ ččan-t s wallen. </p> 
 <p><a name="an_4:21">4:21</a> Dɣa yenna-yasen : Ayen i wen-d-ɣṛiɣ akka, atan yedṛa-d gar-awen ass-agi !  </p> 
 <p><a name="an_4:22">4:22</a> Wehmen atas, tɛeǧǧben deg yimeslayen i d-ițeffɣen seg yimi-s, qqaṛen : Amek ? Mačči d mmi-s n Yusef wagi ?  </p> 
 <p><a name="an_4:23">4:23</a> Dɣa yenna-yasen : ?riɣ belli a yi-d-tinim lemtel-agi : « A ṭṭbib sseḥlu iman-ik,» neɣ « xdem dagi di tmurt-ik ayen i nesla txedmeḍ-t di temdint n Kafernaḥum.»  </p> 
 <p><a name="an_4:24">4:24</a> Yenna-yasen daɣen : S tideț a wen-iniɣ : ulac nnbi yețwaqeblen di tmurt-is.  </p> 
 <p><a name="an_4:25">4:25</a> A wen-iniɣ tideț : Di zzman n nnbi Ilyas, tlata yiseggasen d wezgen ur d-tewwit lehwa dɣa yeɣli-d laẓ d ameqqran ɣef tmurt meṛṛa. Deg wussan-nni, aṭas n tuǧǧal i gellan di tmurt n wat Isṛail. </p> 
 <p><a name="an_4:26">4:26</a> ?as akken, Sidi Ṛebbi ur iceggeɛ ara nnbi Ilyas ɣer yiwet deg-sent, anagar ɣ er yiwet n taǧǧalt yellan di taddart n ?urfat di tmurt n Sidun . </p> 
 <p><a name="an_4:27">4:27</a> Llan daɣen aṭas n wid ihelken lbeṛs di tmurt n wat Isṛail di zzman n nnbi Ilyaceɛ , meɛna ula d yiwen deg-sen ur iḥli anagar Neɛman n tmurt n Surya.  </p> 
 <p><a name="an_4:28">4:28</a> Mi slan imeslayen-agi, lɣaci meṛṛa yellan di lǧameɛ yenɣa-ten lɣecc. </p> 
 <p><a name="an_4:29">4:29</a> Kkren ɣuṛ-es, ssufɣen-t si taddart, ssawḍen-t armi d ixef n wedrar i ɣef tebna taddart-nsen iwakken a t-ssegrirben d akessar ; </p> 
 <p><a name="an_4:30">4:30</a> lameɛna nețța iɛedda gar-asen, iṛuḥ.  </p> 
 <p><a name="an_4:31">4:31</a> Sidna Ɛisa iṣubb ɣer tamdint n Kafernaḥum, illan n at Jlili, anda yesselmad lɣaci deg wass n westeɛfu. </p> 
 <p><a name="an_4:32">4:32</a> Imdanen wehmen aṭas deg wuselmed-ines axaṭer imeslayen-is sɛan tissas.  </p> 
 <p><a name="an_4:33">4:33</a> Di lǧameɛ, yella yiwen wergaz izdeɣ-it uṛuḥani, iɛeggeḍ s lǧehd n taɣect-is :  </p> 
 <p><a name="an_4:34">4:34</a> D acu i tebɣiḍ ɣuṛ-nneɣ a Ɛisa Anaṣari ? Tusiḍ-ed iwakken ad aɣ tesnegreḍ ? ?riɣ d acu-k , kečč d Imqeddes n Ṛebbi !  </p> 
 <p><a name="an_4:35">4:35</a> Sidna Ɛisa yenṭeq ɣuṛ-es yenna-yas : Ssusem ! Effeɣ seg wergaz-agi ! Aṛuḥani iḍeggeṛ argaz-nni ɣer lqaɛa di tlemmast-nsen, dɣa iffeɣ seg-s mbla ma iḍuṛṛ-it.  </p> 
 <p><a name="an_4:36">4:36</a> Lɣaci ikcem-iten akk lxuf, qqaṛen wway gar-asen : D acu-ten yimeslayen-agi ? Yesɛa tazmert s wayes iḥekkem ula ɣef leǧnun ! Akken kan ara sen-yefk lameṛ ad ffɣen !  </p> 
 <p><a name="an_4:37">4:37</a> Di yal tama n tmurt slan s lexbaṛ n Sidna Ɛisa.  </p> 
 <p><a name="an_4:38">4:38</a> Iffeɣ-ed si lǧameɛ, yerra ɣer wexxam n Semɛun. Yuɣ lḥal taḍeggalt n Semɛun tuɣ-iț tawla ț-țameqqrant, ḥellelen Sidna Ɛisa iwakken a ț-yesseḥlu. </p> 
 <p><a name="an_4:39">4:39</a> Yekna ɣuṛ-es, yumeṛ i tawla aț-țeffeɣ seg-s, dɣa teffeɣ-iț ; imiren kan tekker teqdec-asen-d.  </p> 
 <p><a name="an_4:40">4:40</a> Tameddit mi geɣli yiṭij, kra n win yesɛan amuḍin n mkul aṭan, yewwi-yas-t-id. Mkul win i ɣef yessers afus-is yeḥla ! Yesseḥla-ten meṛṛa ! </p> 
 <p><a name="an_4:41">4:41</a> Llan daɣen leǧnun i d-ițeffɣen seg waṭas n yemdanen, țɛeggiḍen qqaṛen : « Kečč d Mmi-s n Ṛebbi ! » Lameɛna Sidna Ɛisa ițɛeggiḍ fell- asen, ur ten-ițțaga ara a d-hedṛen, axaṭer nutni ẓran d nețța i d Lmasiḥ.  </p> 
 <p><a name="an_4:42">4:42</a> Mi guli wass, iffeɣ si temdint, yerra ɣer yiwen wemkan yexlan. Aṭas n lɣaci ṛuḥen țqelliben fell-as. Mi t-ufan, ḥellelen-t iwakken ad yeqqim ɣuṛ-sen, ur ițṛuḥu ara.  </p> 
 <p><a name="an_4:43">4:43</a> Lameɛna nețța yenna-yasen : Ilaq-iyi ad ṛuḥeɣ ad beccṛeɣ lexbaṛ n lxiṛ n tgeldit n Ṛebbi i temdinin nniḍen ! ?ef wayagi i d țțuceggɛeɣ !  </p> 
 <p><a name="an_4:44">4:44</a> Imiren iṛuḥ ițbecciṛ di leǧwameɛ n tmurt n Yahuda.  </p> 
 <p><a name="an_5:1">5:1</a> Yiwen wass, Sidna Ɛisa yella ɣef rrif n lebḥeṛ n Jiniṣaret. Lɣaci meṛṛa zzin-as-d, mčuččaɛen-d akken ad slen i wawal n Ṛebbi. </p> 
 <p><a name="an_5:2">5:2</a> Iwala snat n teflukin rrif n lebḥeṛ, iḥewwaten rsen-d iwakken ad ssirden icebbaken nsen. </p> 
 <p><a name="an_5:3">5:3</a> Sidna Ɛisa yuli ɣer yiwet si teflukin-nni, tin yellan n Semɛun, yenna-yas ad ibɛed acemma ɣef rrif. Yeqqim , yebda yesselmad-ed lɣaci syenna. </p> 
 <p><a name="an_5:4">5:4</a> Mi gfukk aselmed yenna i Semɛun : Sbeɛdet taflukt ɣer wemkan lqayen, tḍeggṛem icebbaken-nwen aț-țṣeggdem.  </p> 
 <p><a name="an_5:5">5:5</a> Semɛun yenna-yas : A Sidi, iḍ kamel nukni d aṣeggeḍ ur d-neṭṭif acemma ; lameɛna ɣef wawal-ik a nexdem akken i d-tenniḍ, a nḍeggeṛ icebbaken.  </p> 
 <p><a name="an_5:6">5:6</a> Mi xedmen akken i sen-yenna Sidna Ɛisa, ṭṭfen-d aṭas n iselman ( lḥut ), armi qṛib ad qeṛsen icebbaken nsen. </p> 
 <p><a name="an_5:7">5:7</a> Ssawalen, țwehhin i yemdukkal nsen yellan di teflukt nniḍen a d-asen a ten-ɛiwnen. Mi d-usan, ččuṛen snat-nni n teflukin armi qṛib ad ɣeṛqent.  </p> 
 <p><a name="an_5:8">5:8</a> Semɛun-Buṭrus, mi gwala ayagi, yuɣal ɣef tgecrar zdat Sidna Ɛisa, yenna-yas : Beɛɛed fell-i a Sidi axaṭer d amednub i lliɣ.  </p> 
 <p><a name="an_5:9">5:9</a> Ikcem-it lxuf nețța d wid yellan yid-es, dehcen imi i d-ṭṭfen annect-nni n yiselman. </p> 
 <p><a name="an_5:10">5:10</a> Ula d Yeɛqub akk-d Yuḥenna, arraw n Zabadi yellan d imdukkal n Semɛun wehmen. Sidna Ɛisa yenṭeq ɣer Semɛun yenna-yas : Ur țțagad ara, sya d asawen mačči d iselman ara d-țṣeggideḍ, meɛna d imdanen.  </p> 
 <p><a name="an_5:11">5:11</a> Imiren rran-d tiflukin-nsen ɣer rrif, ǧǧan kullec dinna, ddan d Sidna Ɛisa.  </p> 
 <p><a name="an_5:12">5:12</a> Mi gella Sidna Ɛisa deg yiwet n taddart n at Jlili, yusa-d yiwen wergaz ihelken lbeṛs, mi gwala Sidna Ɛisa, yuzzel ɣuṛ-es yeɣli ɣer iḍaṛṛen-is, yenna-yas : A Sidi, ma tebɣiḍ, tzemreḍ a yi-tesseḥluḍ.  </p> 
 <p><a name="an_5:13">5:13</a> Sidna Ɛisa issers afus-is fell-as, yenna-yas : Bɣiɣ ! Ili-k teḥliḍ ! Imiren kan, argaz-nni ikkes-as lbeṛs, yeṣfa weglim-is. </p> 
 <p><a name="an_5:14">5:14</a> Sidna Ɛisa iweṣṣa-t ur iqqaṛ i yiwen ayen yedṛan yid-es. Yenna-yas : Ṛuḥ ɣer lmuqeddem a k-iwali, tefkeḍ lweɛda ɣef ṣeffu-inek, akken yura di ccariɛa n Musa. Lweɛda-nni a sen-tili d țbut ɣef ḥellu-inek.  </p> 
 <p><a name="an_5:15">5:15</a> Simmal ițwassen Sidna Ɛisa, simmal țnejmaɛen-d ɣuṛ-es lɣaci iwakken ad slen i wawal-is yerna a ten-isseḥlu si lehlakat-nsen ; </p> 
 <p><a name="an_5:16">5:16</a> meɛna nețța iṭeṛṛif iman-is, ițṛuḥu ɣer yimukan yexlan iwakken ad iẓẓall.  </p> 
 <p><a name="an_5:17">5:17</a> Yiwen wass Sidna Ɛisa yella yesselmad. Llan dinna ifariziyen d lɛulama n ccariɛa, usan-d si tuddar n at Jlili, n at Yahuda akk ț-țemdint n Lquds, qqimen smeḥsisen-as. Tazmert n Sidi Ṛebbi yellan yid-es tesseḥlay imuḍan.  </p> 
 <p><a name="an_5:18">5:18</a> Atnaya kra n yemdanen wwin-d yiwen wukrif akken deg wusu-ines. ?qelliben amek ara t-skecmen iwakken a t-ssersen zdat Sidna Ɛisa.  </p> 
 <p><a name="an_5:19">5:19</a> Imi aṭas n lɣaci i gellan, ur ufin ara ansi ara t-sɛeddin ; ulin ɣef ssqef, kksen kra n iqermuden, ṣubben-t-id s wusu-ines ɣer tlemmast n lɣaci, zdat Sidna Ɛisa.  </p> 
 <p><a name="an_5:20">5:20</a> Mi gwala liman-nsen, yenna i umuḍin-nni : Ay argaz, țwaɛeffan-ak ddnubat ik !  </p> 
 <p><a name="an_5:21">5:21</a> Lɛulama akk-d ifariziyen bdan țxemmimen qqaṛen : Amek yezmer a d-yini imeslayen agi ? Wagi d lekfeṛ ! Anwa i gzemren ad iɛfu ddnubat anagar Sidi Ṛebbi ?  </p> 
 <p><a name="an_5:22">5:22</a> Sidna Ɛisa yeẓran ayen i țxemmimen, yenna-yasen : Acuɣeṛ tețxemmimem akka deg ulawen-nwen ?  </p> 
 <p><a name="an_5:23">5:23</a> D acu i gsehlen a s-t-iniɣ ? « ?waɛeffan-ak ddnubat-ik» neɣ « ekker telḥuḍ ? »  </p> 
 <p><a name="an_5:24">5:24</a> Ilaq-awen aț-țeẓrem belli Mmi-s n bunadem yesɛa tazmert ad yeɛfu ddnubat di ddunit-agi ! Yezzi ɣer wukrif-nni, yenna-yas : Kker ddem usu-inek tuɣaleḍ ɣer wexxam-ik !  </p> 
 <p><a name="an_5:25">5:25</a> Imiren kan ukrif-nni yekker zdat-sen, yeddem usu i deg yeḍleq, yuɣal ɣer wexxam-is, ițḥemmid Sidi Ṛebbi. </p> 
 <p><a name="an_5:26">5:26</a> Wehmen meṛṛa lɣaci, țḥemmiden Sidi Ṛebbi, ikcem-iten lxuf qqaṛen : Ass-agi neẓra ayen werǧin neẓri !  </p> 
 <p><a name="an_5:27">5:27</a> Mi geffeɣ Sidna Ɛisa, iwala yiwen umekkas isem-is Lewwi yeqqim di texxamt anda țxelliṣen tabzert ( leɣṛama ), iqeṛṛeb ɣuṛ-es yenna-yas : Ddu yid-i.  </p> 
 <p><a name="an_5:28">5:28</a> Lewwi yekker, yeǧǧa kullec yedda yid-es. </p> 
 <p><a name="an_5:29">5:29</a> Lewwi yeɛṛeḍ Sidna Ɛisa ɣer wexxam-is, ihegga-yas imensi. Aṭas n yimekkasen d yemdanen nniḍen i geqqimen yid-sen ad ččen.  </p> 
 <p><a name="an_5:30">5:30</a> Ifariziyen d lɛulama n ukabar-nsen iɣaḍ-iten lḥal, nnan i yinelmaden is : Acuɣeṛ i tețțem, tessem akk-d imekkasen imakaren d imednuben ?  </p> 
 <p><a name="an_5:31">5:31</a> Sidna Ɛisa yerra-yasen : Mačči d wid iṣeḥḥan i geḥwaǧen ṭṭbib, i t-iḥwaǧen d imuḍan. </p> 
 <p><a name="an_5:32">5:32</a> Ur d-usiɣ ara ad ssiwleɣ i iḥeqqiyen, usiɣ-ed ɣer yimednuben iwakken a d-uɣalen ɣer webrid.  </p> 
 <p><a name="an_5:33">5:33</a> Nnan-as daɣen : Inelmaden n Yeḥya d wid n ifariziyen țțuẓummen acḥal d abrid yerna țẓallan, ma d inelmaden-ik tețțen tessen.  </p> 
 <p><a name="an_5:34">5:34</a> Sidna Ɛisa yenna yasen : Eɛni tzemrem a sen-tinim i yinebgawen n yesli ad uẓummen ass n tmeɣṛa ? Ur tezmirem ara !  </p> 
 <p><a name="an_5:35">5:35</a> Ad asen wussan i deg ara sen-ițwakkes yesli, ass-nni ad uẓummen.  </p> 
 <p><a name="an_5:36">5:36</a> Yerna-yasen-d lemtel-agi : Yiwen ur d-itekkes tafaweț si llebsa tajdiṭ iwakken a ț-ixiḍ ɣef llebsa taqdimt , neɣ m'ulac llebsa-nni tajdiṭ aț-țcerreg ; tafaweț-nni tajdiṭ ur d-țezgay ara ɣef llebsa-nni taqdimt. </p> 
 <p><a name="an_5:37">5:37</a> Daɣen yiwen ur ismaray ccṛab ajdid ɣer yiyeddiden iqdimen , neɣ m'ulac ccṛab-nni ajdid ad icerreg iyeddiden nni ; ur d-ițɣimi ccṛab ur d-țɣimin iyeddiden. </p> 
 <p><a name="an_5:38">5:38</a> Ihi ccṛab ajdid, ilaq a t-nesmir ɣer iyeddiden ijdiden.  </p> 
 <p><a name="an_5:39">5:39</a> Akken daɣen win yennumen d ccṛab aqdim ur issutur ara ajdid axaṭer yeqqaṛ « d aqdim i gelhan. »  </p> 
 <p><a name="an_6:1">6:1</a> Yiwen wass, Sidna Ɛisa akk-d inelmaden-is zegren igran n yirden deg wass n westeɛfu. Tekksen d tigedrin, țḥukkun-tent ger ifassen nsen, tețțen-tent. </p> 
 <p><a name="an_6:2">6:2</a> Kra n ifariziyen nnan-asen : Acuɣeṛ i txeddmem ayen ur neḥlil deg wass n westeɛfu ?  </p> 
 <p><a name="an_6:3">6:3</a> Sidna Ɛisa yerra-yasen : Ur teɣṛim ara ayen yexdem ugellid Dawed asmi yelluẓ nețța d imdukkal-is, </p> 
 <p><a name="an_6:4">6:4</a> d wamek i gekcem ɣer wexxam iqedsen anda keččmen anagar lmuqedmin ! Iddem-ed aɣṛum n lweɛda, yečča yerna yefka i wid yellan yid-es ɣas akken aɣṛum-nni i lmuqedmin kan iwumi yeḥlel !  </p> 
 <p><a name="an_6:5">6:5</a> Sidna Ɛisa yerna-yasen-d : Mmi-s n bunadem, d nețța i gḥekkmen ɣef wass n westeɛfu !  </p> 
 <p><a name="an_6:6">6:6</a> Ass n westeɛfu nniḍen, Sidna Ɛisa yekcem ɣer lǧameɛ, yebda yesselmad. Yella dinna yiwen wergaz iwumi yekref ufus ayeffus. </p> 
 <p><a name="an_6:7">6:7</a> Lɛulama n ccariɛa d ifariziyen țɛassan Sidna Ɛisa, ad ẓren ma ad isseḥlu deg wass n westeɛfu iwakken a s-d-afen sebba s wacu ara ccetkin fell-as.  </p> 
 <p><a name="an_6:8">6:8</a> Lameɛna Sidna Ɛisa yessnen ixemmimen-nsen, yekker yenna i wergaz-nni iwumi yekref ufus : Ekker tbeddeḍ dagi di tlemmast n lɣaci. Argaz-nni yekker ibedd. </p> 
 <p><a name="an_6:9">6:9</a> Sidna Ɛisa yenna : A kkun-steqsiɣ : d acu yellan d leḥlal deg wass n westeɛfu, a nexdem lxiṛ neɣ a nexdem cceṛ ? A nsellek amdan neɣ a t-neǧǧ ad immet ? </p> 
 <p><a name="an_6:10">6:10</a> Yerfed allen-is ɣer wid akk i s-d-yezzin , dɣa yenna i wergaz nni : Eḍleq afus-ik ! Ukrif-nni yeḍleq afus-is, yeḥla.  </p> 
 <p><a name="an_6:11">6:11</a> Nutni yenɣa-ten lɣecc, bdan țemcawaṛen wway gar-asen amek ara xedmen i Sidna Ɛisa.  </p> 
 <p><a name="an_6:12">6:12</a> Deg ussan-nni, Sidna Ɛisa yuli ɣer wedrar akken ad iẓẓall. Yeqqim iḍ kamel nețța ideɛɛu ɣer Sidi Ṛebbi. </p> 
 <p><a name="an_6:13">6:13</a> Mi yuli wass, yessawel i yinelmaden is, yextaṛ seg-sen tnac iwumi isemma « ṛṛusul» yeɛni « imceggɛen.»  </p> 
 <p><a name="an_6:14">6:14</a> Yella Semɛun iwumi isemma Buṭrus akk-d gma-s Andriyus, Yeɛqub, Yuḥenna, Filbas, Bartelmay, </p> 
 <p><a name="an_6:15">6:15</a> Matta, ?uma, Yeɛqub mmi-s n ?alfi, Semɛun iwumi qqaṛen awaṭani, </p> 
 <p><a name="an_6:16">6:16</a> Yahuda mmi-s n Yeɛqub d Yudas n taddart n Qeṛyut win yuɣalen d axeddaɛ.  </p> 
 <p><a name="an_6:17">6:17</a> Sidna Ɛisa iṣubb-ed yid-sen seg wedrar, ḥebsen di luḍa anda nnejmaɛen aṭas n yinelmaden-is d waṭas n lɣaci i d-yusan si tmurt n Yahuda, si temdint n Lquds, si temdinin n ?ur akk-d Sidun yellan rrif n lebḥeṛ. </p> 
 <p><a name="an_6:18">6:18</a> Usan-d iwakken ad slen i wawal-is yerna a ten-isseḥlu si lehlakat-nsen ; wid akk zedɣen leǧnun, ḥlan. </p> 
 <p><a name="an_6:19">6:19</a> Lɣaci meṛṛa țqelliben a t-nalen ( a t-massen ) axaṭer tețțeffeɣ-ed seg-s tezmert i ten-isseḥlayen akk.  </p> 
 <p><a name="an_6:20">6:20</a> Sidna Ɛisa yerfed allen-is ɣer inelmaden-is yenna : Amarezg-nwen kunwi yellan d iẓawaliyen, tagelda n Sidi Ṛebbi d ayla-nwen.  </p> 
 <p><a name="an_6:21">6:21</a> Amarezg-nwen kunwi yelluẓen tura, a d-yas wass i deg ara teṛwum. Amarezg-nwen kunwi yețrun tura, a d-yas wass i deg ara tilim di lfeṛḥ.  </p> 
 <p><a name="an_6:22">6:22</a> D iseɛdiyen ara tilim m'ara kkun-keṛhen yemdanen, m'ara kkun-qecɛen, m'ara kkun-regmen, ad rren isem-nwen amzun d lɛaṛ ɣef ddemma n Mmi-s n bunadem.  </p> 
 <p><a name="an_6:23">6:23</a> Ass-nni ilit di lfeṛḥ, friwset s lfeṛḥ axaṭer d ṛṛezq ameqqran i kkun-ițṛaǧun deg igenni ! Imi akka i xedmen lejdud-nsen i lenbiya.  </p> 
 <p><a name="an_6:24">6:24</a> Ma d kunwi ay imeṛkantiyen, a tawaɣit-nwen axaṭer rrbeḥ-nwen tesɛam-t tura. </p> 
 <p><a name="an_6:25">6:25</a> A tawaɣit-nwen kunwi yeṛwan tura, aț-țuɣalem aț-țellaẓem. A tawaɣit-nwen kunwi yețțaḍṣan tura axaṭer aț-țilim di leḥzen d yimeṭṭawen. </p> 
 <p><a name="an_6:26">6:26</a> A tawaɣit nwen asm'ara kkun-cekkṛen yemdanen, axaṭer akka i xedmen lejdud-nsen i lenbiya n lekdeb.  </p> 
 <p><a name="an_6:27">6:27</a> Ma d nekk a wen-iniɣ i kunwi i d-ițḥessisen : ḥemmlet iɛdawen-nwen, xedmet lxiṛ i wid i kkun-ikeṛhen. </p> 
 <p><a name="an_6:28">6:28</a> Barket wid i kkun-ineɛlen, dɛut s lxiṛ i wid i kkun-iḍelmen.  </p> 
 <p><a name="an_6:29">6:29</a> Ma yewwet-ik yiwen ɣer lḥenk, sendi-yas lḥenk nniḍen. Ma yekkes-ak yiwen abeṛnus-ik, anef-as ad yernu ula d aqenduṛ-ik.  </p> 
 <p><a name="an_6:30">6:30</a> Efk-as ayen yuḥwaj i win i k-id-yessutren ; win i k-ikksen kra, ur țṛaǧu ara a k-t-id-yerr. </p> 
 <p><a name="an_6:31">6:31</a> Xedmet i wiyaḍ ayen i tebɣam a wen-t xedmen i kunwi.  </p> 
 <p><a name="an_6:32">6:32</a> Ma yella tḥemmlem kan wid i kkun-iḥemmlen, d acu n lxiṛ i txedmem ? Ula d imcumen ḥemmlen wid i ten-iḥemmlen.  </p> 
 <p><a name="an_6:33">6:33</a> Ma yella txeddmem lxiṛ i wid kan i wen ixeddmen lxiṛ, d acu n lxiṛ i txedmem ? Ula d imcumen xeddmen akka.  </p> 
 <p><a name="an_6:34">6:34</a> Ma yella tṛeṭṭlem i wid kan i teẓram a wen-d-rren, d acu i trebḥem ɣer Sidi Ṛebbi ? Imcumen daɣen ṛeṭṭlen i imddukal-nsen iwakken ad afen aṛeṭṭal ula d nutni.  </p> 
 <p><a name="an_6:35">6:35</a> Lameɛna kunwi : ḥemmlet iɛdawen-nwen, xedmet lxiṛ, ṛeḍlet mbla ṭṭmeɛ, akka ara tesɛum lfayda tameqqrant, ara tilim d arraw n Sidi Ṛebbi ɛlayen. Axaṭer Ṛebbi d aḥnin ula ɣef yemcumen akk-d wid inekkṛen lxiṛ. </p> 
 <p><a name="an_6:36">6:36</a> Iḥninet, sɛut ṛṛeḥma akken i ț-isɛa Baba-twen.  </p> 
 <p><a name="an_6:37">6:37</a> Ur țḥasabet ara wiyaḍ iwakken Sidi Ṛebbi ur kkun-ițḥasab ara. Ur ḥekkmet ara ɣef wiyaḍ iwakken Sidi Ṛebbi ur iḥekkem ara fell-awen. Semmḥet i wiyaḍ iwakken a wen isameḥ Sidi Ṛebbi. </p> 
 <p><a name="an_6:38">6:38</a> Seddqet, a wen d-yuɣal s ɣuṛ Ṛebbi. Ma tseddqem mbla lkil, a wen-d yuɣal s ɣuṛ Ṛebbi mbla lkil ; axaṭer a wen-d-ițwaktal s lkil s wacu tektalem.  </p> 
 <p><a name="an_6:39">6:39</a> Yewwi-yasen-d lemtel nniḍen, yenna-yasen : Aderɣal ur izmir ara ad iṭṭef afus i uderɣal nniḍen, neɣ m'ulac ad grirben i sin ɣer yeɣzeṛ ; </p> 
 <p><a name="an_6:40">6:40</a> anelmad werǧin yugar ccix-is, lameɛna anelmad ara yawḍen am ccix-is di tmusni, ad yili am nețța.  </p> 
 <p><a name="an_6:41">6:41</a> Acuɣeṛ tețwaliḍ axeclaw yellan di tiṭ n gma-k ur tețwaliḍ ara tigejdit yellan di tiṭ-ik ? </p> 
 <p><a name="an_6:42">6:42</a> Amek ara tiniḍ i gma-k : eǧǧ-iyi ad kkseɣ axeclaw yellan di tiṭ-ik kečč ur neẓri tigejdit yellan di tiṭ-ik ? A bu sin wudmawen, ekkes uqbel tigejdit yellan di tiṭ-ik, imiren aț-țwaliḍ amek ara tekkseḍ axeclaw yellan di tiṭ n gma-k.  </p> 
 <p><a name="an_6:43">6:43</a> Ulac ttejṛa lɛali i d-ițțaken lfakya n diri. Ulac daɣen ttejṛa n diri i d-ițțaken lfakya lɛali. </p> 
 <p><a name="an_6:44">6:44</a> Ihi mkul ttejṛa, tețwaɛqal s lfakya-ines. Ur d-ntekkes ara lexṛif seg isennanen, ur d-ntekkes ara daɣen tiẓurin seg inijel. </p> 
 <p><a name="an_6:45">6:45</a> Argaz yelhan issufuɣ-ed ayen yelhan seg wugerruj yellan deg wul-is, ma d amcum d ayen n diri yellan deg ul-is i d-issufuɣ. Axaṭer d ayen yellan deg wul n wemdan i d-ițeffɣen seg imi-s.  </p> 
 <p><a name="an_6:46">6:46</a> Acuɣer i yi-d-tessawalem « A Sidi, a Sidi », ur txeddmem ara ayen i wen-d-qqaṛeɣ ?  </p> 
 <p><a name="an_6:47">6:47</a> A wen-d-iniɣ ar wuɣuṛ ițemcabi wemdan i d-ițțasen ɣuṛ-i, isellen i wawal-iw yerna yeṭṭafaṛ-it :  </p> 
 <p><a name="an_6:48">6:48</a> ițemcabi ɣer yiwen n wemdan yebnan axxam. Yeɣza, yeɣza deg wakal iwakken ad issers lsas-is ɣef wezṛu ; iḥmel-ed wasif, infel-ed ɣef wexxam-nni, meɛna ur t-issenhezz ara imi lsas-is yerṣa, yebna ɣef wezṛu akken ilaq.  </p> 
 <p><a name="an_6:49">6:49</a> Ma d win isellen i wawal-iw ur netbiɛ ara ayen i d-nniɣ, ițemcabi ɣer wemdan yebnan axxam ɣef ṛṛmel mbla lsas : iḥmel-ed wasif, infel-ed ɣef wexxam-nni, imiren kan yeɣli , lexsaṛa-s ț-țameqqrant !  </p> 
 <p><a name="an_7:1">7:1</a> Mi gekfa awal zdat widak i s-d-ismeḥsisen, yekcem ɣer temdint n Kafernaḥum. </p> 
 <p><a name="an_7:2">7:2</a> Yiwen lqebṭan aṛumani yesɛa aqeddac i gḥemmel aṭas ; aqeddac-agi yuḍen, ițmețțat.  </p> 
 <p><a name="an_7:3">7:3</a> Mi gesla s Sidna Ɛisa, iceggeɛ ɣuṛ-es kra seg yimeqqranen n wat Isṛail iwakken a d-yas ad isseḥlu aqeddac-is. </p> 
 <p><a name="an_7:4">7:4</a> Mi wwḍen ɣer Sidna Ɛisa, ḥellelen-t nnan-as : A Sidi ! Yuklal a s-txedmeḍ lxiṛ agi, </p> 
 <p><a name="an_7:5">7:5</a> axaṭer iḥemmel agdud nneɣ ; d nețța i gebnan lǧameɛ-nneɣ.  </p> 
 <p><a name="an_7:6">7:6</a> Sidna Ɛisa yedda yid-sen. Mi qṛib ad yaweḍ ɣer wexxam, lqebṭan-nni iceggeɛ imdukkal-is a s-inin : A Sidi, ur țɛețțib ara iman-ik, ur uklaleɣ ara a d-tkecmeḍ axxam-iw.  </p> 
 <p><a name="an_7:7">7:7</a> Nekk s yiman-iw daɣen walaɣ ur uklaleɣ ara a n-aseɣ ɣuṛ-ek ; ini-d kan yiwen wawal, aqeddac-iw ad iḥlu. </p> 
 <p><a name="an_7:8">7:8</a> Axaṭer sɛiɣ wid i gṭebbiṛen fell-i, sɛiɣ daɣen lɛeskeṛ seddaw lḥekma-w. Ad iniɣ i yiwen ṛuḥ ad iṛuḥ ; i wayeḍ as-ed, a d-yas ; ad iniɣ i wqeddac-iw xdem ayagi, a t-ixdem. </p> 
 <p><a name="an_7:9">7:9</a> Mi gesla Sidna Ɛisa i yimeslayen-agi, itɛeǧǧeb deg-sen. Yezzi ɣer lɣaci yeddan yid-es, yenna-yasen : A wen-d-iniɣ : di tmurt n wat Isṛail meṛṛa ur ufiɣ ara liman yecban wagi. </p> 
 <p><a name="an_7:10">7:10</a> Widak-nni i d-ițwaceggɛen, mi uɣalen ɣer wexxam ufan aqeddac-nni yeḥla.  </p> 
 <p><a name="an_7:11">7:11</a> Azekka-nni, Sidna Ɛisa iṛuḥ ɣer yiwet n taddart isem-is Naɛim. Ddan yid-es inelmaden-is d waṭas n lɣaci.  </p> 
 <p><a name="an_7:12">7:12</a> Mi gewweḍ ɣer tewwurt n taddart, atnaya lɣaci wwin-d lmegget a t-meḍlen, d mmi-s n yiwet n taǧǧalt, anagar nețța i tesɛa. Aṭas n imezdaɣ n taddart-nni i d-iddan yid-es. </p> 
 <p><a name="an_7:13">7:13</a> Mi ț-iwala Sidna Ɛisa, tɣaḍ-it, yenna-yas : Ur țru ara !  </p> 
 <p><a name="an_7:14">7:14</a> Iqeṛṛeb ɣer usenduq n lmegget nni, iḍleq afus-is innul-it, dɣa widak i t-irefden ḥebsen. Yenna : Ay aqcic ! Ekker !  </p> 
 <p><a name="an_7:15">7:15</a> Dɣa lmegget-nni ikker-ed, yebda iheddeṛ. Sidna Ɛisa yerra aqcic-nni i yemma-s.  </p> 
 <p><a name="an_7:16">7:16</a> Ikcem-iten akk lxuf, bdan țḥemmiden Ṛebbi qqaṛen : « Sidi Ṛebbi yerra-d ddehn-is ɣer wegdud is, nnbi ameqqran ikker-ed gar-aneɣ. »  </p> 
 <p><a name="an_7:17">7:17</a> Slan s wannect-agi di tmurt n Yahuda meṛṛa akk ț-țmura i s-d izzin.  </p> 
 <p><a name="an_7:18">7:18</a> Inelmaden n Yeḥya xebbṛen-t ɣef wayen akk yedṛan. </p> 
 <p><a name="an_7:19">7:19</a> Yeḥya iceggeɛ sin seg yinelmaden-is ɣer Sidna Ɛisa iwakken a s-inin ma d nețța i d win akken ara d-yasen, neɣ ilaq ad ṛǧun wayeḍ.  </p> 
 <p><a name="an_7:20">7:20</a> Ewwḍen ɣer Sidna Ɛisa nnan-as : Iceggeɛ-aɣ-ed ɣuṛ-ek Yeḥya aɣeṭṭas iwakken a k-nesteqsi ma d kečč i d win akken ara d-yasen neɣ ilaq a neṛǧu wayeḍ.  </p> 
 <p><a name="an_7:21">7:21</a> Di teswiɛt-nni ufan Sidna Ɛisa isseḥla aṭas n yemdanen si lehlakat nsen d leɛyubat-nsen, issufeɣ leǧnun seg wid yețwamelken, yerra-d iẓri i waṭas n yiderɣalen.  </p> 
 <p><a name="an_7:22">7:22</a> Sidna Ɛisa yenna i yinelmaden n Yeḥya : Ṛuḥet erret lexbaṛ i Yeḥya ɣef wayen teẓram d wayen teslam : iderɣalen țwalin, wid ikerfen teddun, wid ihelken lbeṛs ṣeffun, iɛeẓẓugen sellen, lmegtin ḥeggun-d, le xbaṛ n lxiṛ ițwabecceṛ i yigellilen . </p> 
 <p><a name="an_7:23">7:23</a> D aseɛdi win iwumi ur țțiliɣ ara d ugur.  </p> 
 <p><a name="an_7:24">7:24</a> Mi ṛuḥen inelmaden-nni i d-iceggeɛ Yeḥya, Sidna Ɛisa yebda iheddeṛ i lɣaci ɣef Yeḥya yenna : D acu i tṛuḥem a d-teẓrem deg unezṛuf ? D aɣanim yețhuzzu waḍu ? </p> 
 <p><a name="an_7:25">7:25</a> D acu i tṛuḥem a d-teẓrem ? D amdan yelsan llebsa ifazen ? Wid yețlusun llebsa ifazen, yețɛicin di rrbeḥ atnan di lebṛuj n yigelliden !  </p> 
 <p><a name="an_7:26">7:26</a> Anwa i tṛuḥem a t-id-teẓrem ihi ? D nnbi ? A wen-d-iniɣ ... yugar nnbi ! </p> 
 <p><a name="an_7:27">7:27</a> Yeḥya d win i ɣef yura di tira iqedsen :  Atan ad zzewreɣ amceggeɛ-inu zdat-ek iwakken a k-iheggi abrid.  </p> 
 <p><a name="an_7:28">7:28</a> Nniɣ-awen, ulac di ddunit amdan yugaren Yeḥya aɣeṭṭas. Lameɛna amecṭuḥ maḍi di tgelda n Sidi Ṛebbi, d ameqqran fell-as.  </p> 
 <p><a name="an_7:29">7:29</a> Lɣaci meṛṛa mi slan i Yeḥya, setɛeṛfen s lḥeqq n Sidi Ṛebbi, qeblen ad țwaɣeḍsen deg waman, llan gar-asen ula d imekkasen n tebzert ( n leɣṛama ).  </p> 
 <p><a name="an_7:30">7:30</a> Ma d ifariziyen d lɛulama n ccariɛa, ur qbilen ara ayen i sen yebɣa Sidi Ṛebbi, ugin a ten yesseɣḍes Yeḥya.  </p> 
 <p><a name="an_7:31">7:31</a> ?er wacu ara metleɣ imdanen n lǧil-agi ? ?er wuɣuṛ i țemcabin ? </p> 
 <p><a name="an_7:32">7:32</a> ?emcabin ɣer warrac yeqqimen di tejmaɛt, țemsawalen wway gar-asen qqaṛen : Newwet-awen-d ajewwaq ur tecḍiḥem ara, nerna newwi-yawen-d acewwiq n leḥzen ur trum ara.  </p> 
 <p><a name="an_7:33">7:33</a> Yeḥya aɣeṭṭas yusa-d ur itețț aɣṛum ur itess ccṛab, teqqaṛem ițwamlek.  </p> 
 <p><a name="an_7:34">7:34</a> Mmi-s n bunadem yusa-d itețț itess, teqqaṛem : ițxemmim kan ad yečč ad isew, d amdakkul n yimekkasen akk-d yemcumen.  </p> 
 <p><a name="an_7:35">7:35</a> Lameɛna lḥeqq n Sidi Ṛebbi ɛeqlen-t warraw-is, nutni qeblen-t.  </p> 
 <p><a name="an_7:36">7:36</a> Yiwen ufarizi yusa-d ad iɛṛrḍ Sidna Ɛisa ad yečč ɣuṛ-es. Idda yid-es, ikcem ɣer wexxam-is, yeqqim ad yečč. </p> 
 <p><a name="an_7:37">7:37</a> Di taddart-nni tella yiwet n tmeṭṭut yellan d yir tameṭṭut ; mi tesla s Sidna Ɛisa yella deg wexxam n wufarizi-nni, tekcem tewwi yid-es tabuqalt n leɛṭer. </p> 
 <p><a name="an_7:38">7:38</a> Tekka-d deffir Sidna Ɛisa, teɣli ɣer idaṛṛen-is tețru. Tessebzeg (tesselxes) iḍaṛṛen n Sidna Ɛisa s yimeṭṭawen-is, tesfeḍ-iten s ucebbub-is, tessudun-iten yerna tdehhin-iten s leɛṭeṛ-nni.  </p> 
 <p><a name="an_7:39">7:39</a> Afarizi-nni mi gwala annect-nni, ixemmem deg iman-is yenna : Lemmer argaz-agi d nnbi i gella, yili yeɛqel belli tameṭṭut-agi i t-ițnalen d yir tameṭṭut i tella.  </p> 
 <p><a name="an_7:40">7:40</a> Sidna Ɛisa yenna i ufarizi-nni : A Semɛun ! Bɣiɣ a k-d-iniɣ yiwen wawal ! Afarizi yerra-yas-d : Ini-d a Sidi !  </p> 
 <p><a name="an_7:41">7:41</a> Sidna Ɛisa yenna-yas : Illa yiwen umeṛkanti issekray idrimen. Ițțalas i sin yergazen, yiwen yețțalas-as xemsmeyyat alef, wayeḍ xemsin. </p> 
 <p><a name="an_7:42">7:42</a> Imi ur sɛin ara i sin s wacu ara xelṣen, isemmeḥ-asen. Anwa deg-sen ara t-iḥemmlen akteṛ ?  </p> 
 <p><a name="an_7:43">7:43</a> Semɛun afarizi yerra-yas : Ahat d win iwumi i gsumeḥ ṭṭlaba tameqqrant. Sidna Ɛisa yenna-yas : Tesɛiḍ lḥeqq !  </p> 
 <p><a name="an_7:44">7:44</a> Dɣa iwehha ɣer tmeṭṭut-nni, yenna i Semɛun : Twalaḍ tameṭṭut-agi ? Kecmeɣ-d ɣer wexxam-ik, ur iyi-d-tefkiḍ ara aman ad ssirdeɣ iḍaṛṛen-iw, nețțat tessared-iten s yimeṭṭawen-is terna tesfeḍ-iten s ucebbub-is.  </p> 
 <p><a name="an_7:45">7:45</a> Kečč ur d-tselmeḍ ara fell-i, nețțat segmi i d-tekcem tessudun deg iḍaṛṛen-iw. </p> 
 <p><a name="an_7:46">7:46</a> Kečč ur tedhineḍ ara aqeṛṛuy-iw ula s zzit, ma d nețțat tesmar-ed leɛṭeṛ ɣef yiḍaṛṛen-iw.  </p> 
 <p><a name="an_7:47">7:47</a> A k-iniɣ : ddnubat-is meṛṛa țwaɛfan as daymi i d-tbeggen leḥmala tameqqrant. Ma d win iwumi yețwaɛfa ciṭuḥ, leḥmala-ines ț-țamecṭuḥt.  </p> 
 <p><a name="an_7:48">7:48</a> Sidna Ɛisa yenna i tmeṭṭut-nni : Atan țwaɛeffan-am ddnubat-im !  </p> 
 <p><a name="an_7:49">7:49</a> Inebgawen nniḍen bdan qqaṛen deg yiman-nsen : « d acu-t wergaz-agi i gessawḍen iman-is ad yeɛfu ula d ddnubat ? »  </p> 
 <p><a name="an_7:50">7:50</a> Sidna Ɛisa yenna i tmeṭṭut-nni : Imi tumneḍ yis-i tețțusellkeḍ, ṛuḥ di lehna.  </p> 
 <p><a name="an_8:1">8:1</a> Sidna Ɛisa iteddu yețbecciṛ lexbaṛ n lxiṛ n tgeldit n Ṛebbi si temdint ɣer tayeḍ, si taddart ɣer tayeḍ. Tnac-nni yinelmaden-is ddan yid-es, </p> 
 <p><a name="an_8:2">8:2</a> ddant daɣen kra n tilawin i gesseḥla si lehlakat-nsent, tid iwumi yessufeɣ leǧnun. Tella gar-asent Meryem iwumi qqaṛen tamagdalit ițwasellken si sebɛa leǧnun, </p> 
 <p><a name="an_8:3">8:3</a> akk-d Yunna tameṭṭut n Cuza lewkil n ugellid Hiṛudus, Suzana akk ț-țilawin nniḍen i ten-ițɛawanen s wayen sɛant.  </p> 
 <p><a name="an_8:4">8:4</a> Lɣaci usan-d seg waṭas n tudrin. Mi d-nnejmaɛen ɣuṛ-es, Sidna Ɛisa yewwi-yasen-d lemtel-agi :  </p> 
 <p><a name="an_8:5">8:5</a> Yiwen ufellaḥ iffeɣ ad izreɛ irden. Mi gzerreɛ, kra n iɛeqqayen ɣlin ɣer webrid , țwaṛekḍen yerna ččan-ten yefṛax n igenni.  </p> 
 <p><a name="an_8:6">8:6</a> Amur nniḍen n zzerriɛa yeɣli ger yedɣaɣen , mi d-temɣi teqquṛ imi xuṣṣen waman.  </p> 
 <p><a name="an_8:7">8:7</a> Amur nniḍen yeɣli daɣen ger isennanen , mi d-temɣi zzerriɛa mɣin-d yid-es isennanen, ɣummen-ț. </p> 
 <p><a name="an_8:8">8:8</a> Amur nniḍen daɣen yeɣli deg wakal lɛali ; mi d-mɣin, mkul aɛeqqa yefka-d meyya. Mi d-yenna ayagi, iɛeggeḍ yenna : Win yesɛan imeẓẓuɣen isel-ed !  </p> 
 <p><a name="an_8:9">8:9</a> Inelmaden-is ssutren-as d acu i d lmeɛna n lemtel-agi.  </p> 
 <p><a name="an_8:10">8:10</a> Yerra-yasen : Kunwi yețțunefk-awen-d aț țissinem lbaḍna n tgeldit n Ṛebbi, ma d wiyaḍ ițțunefk-asen-d a ț-issinen s lemtul kan iwakken  ɣas ad ẓren s wallen-nsen ur țwalin ara, ɣas ma slan ur fehhmen ara.  </p> 
 <p><a name="an_8:11">8:11</a> Atah lmeɛna n lemtel-agi : zzerriɛa d awal n Ṛebbi. </p> 
 <p><a name="an_8:12">8:12</a> Llan kra n yemdanen țemcabin ɣer webrid-nni anda teɣli zzerriɛa, m'ara slen i wawal, Cciṭan a d-yas a t-iqleɛ seg ulawen-nsen iwakken ur țțamnen ur țwasellaken.  </p> 
 <p><a name="an_8:13">8:13</a> Wiyaḍ țemcabin ɣer wakal yeččuṛen d idɣaɣen. M'ara slen i wawal a t-qeblen s lfeṛḥ lameɛna ur t-țaǧǧan ara ad iger izuṛan ; imiren kan ad amnen, m'ara d-yas lweqt n ujeṛṛeb țțuɣalen ɣer deffir.  </p> 
 <p><a name="an_8:14">8:14</a> Ayen yeɣlin ger isennanen, d wid isellen i wawal meɛna m'ara d-imɣi ur igemmu ara deg-sen axaṭer țțaǧan anezgum d rrbeḥ akk-d zzhu n ddunit ad iɣumm awal-nni.  </p> 
 <p><a name="an_8:15">8:15</a> Ma d ayen yețwazerɛen deg wakal lɛali, d wid isellen i wawal s wul yeṣfan d neyya ḥerzen-t yerna țțaǧan-d lxiṛ s ṣṣbeṛ-nsen.  </p> 
 <p><a name="an_8:16">8:16</a> Yiwen ur iceɛɛel taftilt iwakken a ț-iɣum s lḥila neɣ a ț-issedreg; lameɛna a ț-issers ɣef lmeṣbeḥ iwakken kra n win ara d-ikecmen ad iwali tafat. </p> 
 <p><a name="an_8:17">8:17</a> Kra n wayen yeffren a d-iban, kra n wayen yellan di ṭṭlam a t-id-tesban tafat.  </p> 
 <p><a name="an_8:18">8:18</a> Ɛasset iman-nwen ihi ɣef wayen i tsellem, axaṭer win i gḥerzen ayen yesɛa a s-nernu, ma d win ur nḥerrez ara a s-ițwakkes ula d ayen i gɣil yesɛa-t.  </p> 
 <p><a name="an_8:19">8:19</a> Yemma-s d watmaten n Sidna Ɛisa usan-d a t-ẓren, meɛna ur zmiren ara ad qeṛṛben ɣuṛ-es imi aṭas n lɣaci i gellan dinna. </p> 
 <p><a name="an_8:20">8:20</a> Ssawḍen-as lexbaṛ nnan-as : A Sidi, yemma-k d watmaten-ik atnan di beṛṛa, bɣan a k-ẓren.  </p> 
 <p><a name="an_8:21">8:21</a> Sidna Ɛisa yerra-yasen : Yemma d watmaten-iw d widak ismeḥsisen i wawal n Ṛebbi yerna ttabaɛen-t.  </p> 
 <p><a name="an_8:22">8:22</a> Yiwen wass, Sidna Ɛisa yuli ɣer yiwet n teflukt nețța d yinelmaden-is. Yenna-yasen : Eyyaw a nzegret ɣer tama nniḍen n lebḥeṛ n Jlili. Dɣa ṛuḥen. </p> 
 <p><a name="an_8:23">8:23</a> Mi teddun ɣef waman, Sidna Ɛisa yeṭṭes. Yekker-ed waḍu iǧehden di lebḥeṛ, taflukt tebda tețțačaṛ d aman, ikcem-iten lxuf ameqqran. </p> 
 <p><a name="an_8:24">8:24</a> Inelmaden qeṛṛben ɣuṛ-es, sekkren-t-id nnan-as : A Sidi, a Sidi, atan a neɣṛeq. Yekker-ed, dɣa yumeṛ i waḍu d lemwaji ad ḥebsen, imiren kan ters-ed talwit.  </p> 
 <p><a name="an_8:25">8:25</a> Sidna Ɛisa yenna-yasen : Anida-t liman-nwen ? Tɛeǧǧben, țergigin, qqaṛen wway gar-asen : Anwa-t wagi ? Izmer ad yefk lameṛ i waḍu d lebḥeṛ yerna țțaɣen as awal !  </p> 
 <p><a name="an_8:26">8:26</a> Wwḍen ɣer tama nniḍen n lebḥeṛ, ɣer tmurt n ijiṛaziyen iqublen tamurt n Jlili.  </p> 
 <p><a name="an_8:27">8:27</a> Mi d-yers Sidna Ɛisa, ataya yusa-d ɣuṛ-es yiwen wergaz n taddart nni, melken-t waṭas n leǧnun ; acḥal ur yelsi llebsa, ur yezdiɣ axxam, yețɛici di tmeqbeṛt ger iẓekwan.  </p> 
 <p><a name="an_8:28">8:28</a> Mi gwala Sidna Ɛisa, yeɣli ɣer iḍaṛṛen-is iɛeggeḍ yenna : D acu i tebɣiḍ ɣuṛ-i a Ɛisa Mmi-s n Ṛebbi ɛlayen ? Di leɛnaya-k ur iyi-țɛețțib ara.  </p> 
 <p><a name="an_8:29">8:29</a> Yenna-yas-d akka axaṭer Sidna Ɛisa yefka lameṛ i uṛuḥani i t-izedɣen ad iffeɣ seg-s. Acḥal d abrid i s-cudden ifassen d iḍaṛṛen s ssnasel, nețța isseɣṛas-itent yerna aṛuḥani-nni yezzuɣuṛ-it ɣer yimukan yexlan. </p> 
 <p><a name="an_8:30">8:30</a> Sidna Ɛisa isteqsa-t yenna-yas : Isem-ik ? yerra-yas : Tarbaɛt. Yenna-yas-d akka axaṭer aṭas n leǧnun i t-izedɣen. </p> 
 <p><a name="an_8:31">8:31</a> ?ḥellilen Sidna Ɛisa ur ten-ițceggiɛ ara ɣer yimukan n ṭṭlam. </p> 
 <p><a name="an_8:32">8:32</a> Tella dinna yiwet n tqeḍɛit tameqqrant n yilfan kessen deg yiwet n tiɣilt. Leǧnun-nni țḥellilen Sidna Ɛisa a ten-yeǧǧ ad kecmen deg yilfan-nni ; Sidna Ɛisa iserreḥ-asen. </p> 
 <p><a name="an_8:33">8:33</a> Imiren ffɣen seg wergaz-nni, kecmen deg yilfan, grarben seg ixef n tiɣilt ɣer lebḥeṛ, ɣeṛqen. </p> 
 <p><a name="an_8:34">8:34</a> Imeksawen-nsen mi walan ayen yedṛan uzzlen ɣer taddart d lexlawi ad ssiwḍen lexbaṛ.  </p> 
 <p><a name="an_8:35">8:35</a> Usan-d lɣaci ɣer Sidna Ɛisa, ufan-d argaz-nni i seg d-ffɣen leǧnun yeqqim ɣer iḍaṛṛen-is, yuɣal-ed ɣer leɛqel-is, yelsa llebsa. Wehmen akk, tekcem-iten tugdi.  </p> 
 <p><a name="an_8:36">8:36</a> Wid iḥedṛen i wayen yedṛan, ḥkan amek yețwasellek umeǧnun-nni.  </p> 
 <p><a name="an_8:37">8:37</a> Imezdaɣ n tmurt uggaden, dɣa ssutren i Sidna Ɛisa ad ibɛed fell-asen. Sidna Ɛisa yuli ɣer teflukt iwakken ad iṛuḥ.  </p> 
 <p><a name="an_8:38">8:38</a> Argaz-nni i seg d-ffɣen leǧnun, issuter a t-yeǧǧ ad yeddu yid-es, meɛna Sidna Ɛisa yenna-yas :  </p> 
 <p><a name="an_8:39">8:39</a> Uɣal ɣer wexxam-ik, teḥkuḍ ayen akk i k-ixdem Ṛebbi. Argaz-nni iṛuḥ, ikcem ɣer taddart, yeḥka meṛṛa wayen i s-ixdem Sidna Ɛisa.  </p> 
 <p><a name="an_8:40">8:40</a> Mi d-yuɣal Sidna Ɛisa, lɣaci meṛṛa i t-ițṛaǧun mmugren-t-id.  </p> 
 <p><a name="an_8:41">8:41</a> Yewweḍ-ed yiwen wergaz isem-is Jayrus, d ameqqran n lǧameɛ, yeɣli ɣer iḍaṛṛen n Sidna Ɛisa, yețḥellil deg-s iwakken ad iddu ɣer wexxam is </p> 
 <p><a name="an_8:42">8:42</a> axaṭer yesɛa yelli-s tnac yiseggasen di leɛmeṛ-is, tețmețțat yerna anagar nețțat i gesɛa. Akken ițeddu Sidna Ɛisa ɣer dinna, ḥeṛsen-t-id lɣaci si mkul lǧiha. </p> 
 <p><a name="an_8:43">8:43</a> Tella dinna yiwet n tmeṭṭut ihelken, tnac iseggasen nețțat tessaq d idammen. Texṣeṛ ayen akk i tesɛa ɣer ṭṭebba, yiwen ur ț-isseḥla. </p> 
 <p><a name="an_8:44">8:44</a> Tekka-d deffir Sidna Ɛisa, teḍleq afus-is, tennul iri n ubeṛnus-is, imiren kan teḥla ḥebsen idammen-nni. </p> 
 <p><a name="an_8:45">8:45</a> Sidna Ɛisa yenṭeq yenna : Anwa akka i yi-d-innulen ? Imi ssusmen meṛṛa, Buṭrus yenna yas : A Sidi, lɣaci yezzi-yak-d yerna iḥṛes-ik-id si mkul tama, kečč teqqaṛeḍ anwa i k-id-innulen !  </p> 
 <p><a name="an_8:46">8:46</a> Sidna Ɛisa yerra-yas : Yella yiwen i yi-d-innulen axaṭer ḥusseɣ i kra n tezmert teffeɣ seg-i.  </p> 
 <p><a name="an_8:47">8:47</a> Tameṭṭut-nni imi twala ulamek ara teffer, tusa-d tețțergigi teɣli ɣer yiḍaṛṛen n Sidna Ɛisa, teḥka-d zdat lɣaci meṛṛa acuɣeṛ i t-tennul d wamek teḥla imiren kan si lehlak-is. </p> 
 <p><a name="an_8:48">8:48</a> Sidna Ɛisa yenna-yas : A yell-i, imi tumneḍ yis-i teḥliḍ ! Ṛuḥ di talwit.  </p> 
 <p><a name="an_8:49">8:49</a> Mazal-it iheddeṛ, ataya yiwen wergaz yusa-d seg wexxam n Jayṛus, yewwi-yas-d lexbaṛ-agi : Yelli-k temmut ! Ur țɛețțib ara Sidna Ɛisa.  </p> 
 <p><a name="an_8:50">8:50</a> Sidna Ɛisa mi s-yesla i wergaz-nni, yenna i Jayṛus : Ur țțagad ara ! Amen kan, yelli-k aț-țeslek.  </p> 
 <p><a name="an_8:51">8:51</a> Mi gewweḍ ɣer wexxam, ur yeǧǧi yiwen ad ikcem yid-es anagar Buṭrus, Yuḥenna, Yeɛqub akk-d baba-s d yemma-s n teqcict-nni. </p> 
 <p><a name="an_8:52">8:52</a> Wid yellan dinna țrun akk, țɣerriden ( țmeǧǧiden ) fell-as. Sidna Ɛisa yenna-yasen : Beṛka-kkun imeṭṭawen ! taqcict ur temmut ara ! D iḍes i teṭṭes.  </p> 
 <p><a name="an_8:53">8:53</a> Nutni ugin a s-d-ḥessen imi ẓran taqcict temmut.  </p> 
 <p><a name="an_8:54">8:54</a> Sidna Ɛisa yeṭṭef-iț-id seg wufus yenna-yas s taɣect ɛlayen : A taqcict, ekker !  </p> 
 <p><a name="an_8:55">8:55</a> Imiren kan yuɣal-iț-id ṛṛuḥ, tekker-ed. Sidna Ɛisa yumeṛ a s-fken ayen ara tečč. </p> 
 <p><a name="an_8:56">8:56</a> Imawlan-is wehmen. Sidna Ɛisa iweṣṣa-ten ur țɛawaden i yiwen ayen yedṛan.  </p> 
 <p><a name="an_9:1">9:1</a> Sidna Ɛisa isnejmaɛ-ed tnac yinelmaden-is, yefka-yasen tazmert d lḥekma s wacu ara ssufɣen leǧnun, ara sseḥlun imuḍan. </p> 
 <p><a name="an_9:2">9:2</a> Iceggeɛ-iten ad beccṛen tageldit n Ṛebbi, yerna ad sseḥlun imuḍan. </p> 
 <p><a name="an_9:3">9:3</a> Yenna-yasen : Ur țțawit acemma yid-wen d aɛwin, ur țțawit aɛekkaz neɣ agrab (aqwrab), ur țțawit aɣṛum neɣ idrimen, ur țțawit ara daɣen sin yiqendyaṛ.  </p> 
 <p><a name="an_9:4">9:4</a> Kra n win ara yestṛeḥben yis wen, qqimet deg wexxam-is alamma tṛuḥem.  </p> 
 <p><a name="an_9:5">9:5</a> Ma d anda ur stṛeḥben ara yis-wen, m'ara teffɣem si taddart-nni, zwit ula d aɣebbaṛ-is seg yiḍaṛṛen nwen, iwakken aț-țcehdem fell-asen belli d nutni i kkun-yugin.  </p> 
 <p><a name="an_9:6">9:6</a> Ṛuḥen, țeddun si taddart ɣer tayeḍ, țbecciṛen lexbaṛ n lxiṛ, sseḥlayen imuḍan di mkul amkan.  </p> 
 <p><a name="an_9:7">9:7</a> Hiṛudus lḥakem n tmurt n Jlili, yeɛweq mi gesla s wayen yedṛan meṛṛa, axaṭer kra n yemdanen qqaṛen : « d Yeḥya i d-iḥyan si ger lmegtin ! » </p> 
 <p><a name="an_9:8">9:8</a> Wiyaḍ qqaṛen : « d Sidna Ilyas i d-yuɣalen ! » Neɣ : « ahat d yiwen si lenbiya n zik i d-iḥyan ! »  </p> 
 <p><a name="an_9:9">9:9</a> Lameɛna Hiṛudus yeqqaṛ : « Yeḥya kkseɣ-as aqeṛṛuy ! Anwa-t ihi wagi i ɣef selleɣ annect-agi ? » Dɣa ițqellib ad iẓer Sidna Ɛisa.  </p> 
 <p><a name="an_9:10">9:10</a> Mi d-uɣalen ṛṛusul n Sidna Ɛisa, bdan ḥekkun-as ayen akk i xedmen. Yewwi-ten yid-es ɣer yiwen wemkan, ɣer tama n taddart n Bitsayda akken ad qqimen weḥḥed-sen.  </p> 
 <p><a name="an_9:11">9:11</a> Mi slan anda yella lɣaci tebɛen-t. Nețța yesteṛḥeb yis-sen, yebda iheddeṛ-asen ɣef tgeldit n Ṛebbi, yesseḥla daɣen wid ihelken. </p> 
 <p><a name="an_9:12">9:12</a> Akken qṛib ad yeɣli yiṭij, tnac-nni n ṛṛusul usan-d ɣer Sidna Ɛisa nnan-as : Serreḥ i lɣaci ad ṛuḥen ɣer temdinin ț-țudrin iqeṛben iwakken ad afen ayen ara ččen d wanda ara ṭsen, axaṭer aql-aɣ deg wemkan yexlan. </p> 
 <p><a name="an_9:13">9:13</a> Sidna Ɛisa yenna-yasen : Fket-asen kunwi s yiman-nwen ayen ara ččen. Erran-as : ?uṛ-nneɣ anagar xemsa teḥbulin n weɣṛum d sin yiselman. Neɣ tebɣiḍ a nṛuḥ nukni a d-naɣ ayen ara ččen lɣaci-agi ?  </p> 
 <p><a name="an_9:14">9:14</a> Llan dinna azal n xemsa alaf n yergazen. Sidna Ɛisa yenna i yinelmaden-is : Feṛqet lɣaci ț-țirebbaɛ n xemsin xemsin, tesɣimem-ten.  </p> 
 <p><a name="an_9:15">9:15</a> Ṛuḥen sɣimen-ten akken i sen-d yenna. </p> 
 <p><a name="an_9:16">9:16</a> Sidna Ɛisa yerfed allen-is ɣer yigenni, yeḥmed Ṛebbi icekkeṛ-it, yeddem-ed xemsa-nni teḥbulin n weɣṛum d sin-nni iselman yebḍa-ten, yefka-ten i inelmaden-is a ten- feṛqen i lɣaci. </p> 
 <p><a name="an_9:17">9:17</a> ?čan akk armi ṛwan, yerna ččuṛen tnac yiḍellaɛen s wayen i d-yugran.  </p> 
 <p><a name="an_9:18">9:18</a> Yiwen wass Sidna Ɛisa yeqqim weḥd-es yețẓalla. Inelmaden-is qeṛṛben ɣuṛ-es dɣa isteqsa-ten yenna-yasen : D acu-yi ɣer lɣaci ?  </p> 
 <p><a name="an_9:19">9:19</a> Rran-as : Kra qqaṛen d Yeḥya aɣeṭṭas ; wiyaḍ d Sidna Ilyas i d-yuɣalen ; ma d kra nniḍen qqaṛen d yiwen si lenbiya n zik i d-iḥyan si ger lmegtin. </p> 
 <p><a name="an_9:20">9:20</a> Yenna-yasen : I kunwi, d acu-yi ɣuṛ-wen ? Yenṭeq Buṭrus yenna-yas : D kečč i d Lmasiḥ n Ṛebbi.  </p> 
 <p><a name="an_9:21">9:21</a> Sidna Ɛisa iweṣṣa-ten ur qqaṛen i yiwen belli d nețța i d Lmasiḥ.  </p> 
 <p><a name="an_9:22">9:22</a> Yenna-yasen daɣen : Ilaq Mmi-s n bunadem ad yeɛteb aṭas. A t-nekkṛen lecyux d lmuqedmin imeqqranen akk-d lɛulama n ccariɛa yerna a t-nɣen, lameɛna ass wis tlata a d-iḥyu si ger lmegtin. </p> 
 <p><a name="an_9:23">9:23</a> Yenna daɣen i lɣaci : Win yebɣan ad iddu yid-i ur ilaq ara ad ixemmem ɣef tudert-is ; ilaq ad iqbel ad yenɛețțab yal ass ɣef ddemma n yisem-iw yerna ad yetbeɛ abrid-iw. </p> 
 <p><a name="an_9:24">9:24</a> Axaṭer win yebɣan ad isellek tudert-is a s-tṛuḥ. Ma d win iwumi ara tṛuḥ ɣef ddemma-w ad yuɣal a ț-yaf. </p> 
 <p><a name="an_9:25">9:25</a> D acu i d lfayda n wemdan ara irebḥen ddunit meṛṛa ma yesṛuḥ tudert-is neɣ issenger iman-is ? </p> 
 <p><a name="an_9:26">9:26</a> Atan win issetḥan yis-i neɣ s yimeslayen iw, ad issetḥi yis Mmi-s n bunadem m'ara d-yas di tmanegt-is ț-țmanegt n Baba Ṛebbi akk-d lmalayekkat iqedsen. </p> 
 <p><a name="an_9:27">9:27</a> A wen-d-iniɣ tideț, llan gar-awen wid ur nețmețțat ara alamma walan Tageldit n Ṛebbi.  </p> 
 <p><a name="an_9:28">9:28</a> Ɛeddan azal n tmanya wussan segmi i d-yenna imeslayen-agi. Sidna Ɛisa yewwi yid-es Buṭrus, Yuḥenna d Yeɛqub, yuli ɣer wedrar ad iẓẓall. </p> 
 <p><a name="an_9:29">9:29</a> Mi gella ideɛɛu yenbeddal wudem-is, llebsa-s tuɣal ț-țamellalt tețfeǧǧiǧ am yiṭij.  </p> 
 <p><a name="an_9:30">9:30</a> Taswiɛt kan bedden-d ɣuṛ-es sin yergazen heddṛen yid-es : d Sidna Musa akk-d Sidna Ilyas. </p> 
 <p><a name="an_9:31">9:31</a> Banen-ed di tafat tameqqrant, țmeslayen yid-es ɣef lmut-is ara yedṛun di temdint n Lquds.  </p> 
 <p><a name="an_9:32">9:32</a> Buṭrus d yimdukkal-is yewwi ten yiḍes. Mi d-endekwalen, walan tamanegt n Sidna Ɛisa akk-d wid yellan yid-es.  </p> 
 <p><a name="an_9:33">9:33</a> Mi kkren ad ṛuḥen sin-nni yergazen, yenṭeq Buṭrus ɣer Sidna Ɛisa yenna : A Sidi, acḥal yelha m'akka nella dagi ! Ma tebɣiḍ a nesbedd tlata yiqiḍunen, yiwen i kečč, yiwen i Sidna Musa wayeḍ i Sidna Ilyas. Yenna-d akka, axaṭer ur yeẓri d acu i d-iqqaṛ ! </p> 
 <p><a name="an_9:34">9:34</a> Mazal-it iheddeṛ mi ten-id-tɣumm yiwet n tagut. Buṭrus d imdukkal-is ikcem-iten lxuf d ameqqran. </p> 
 <p><a name="an_9:35">9:35</a> Iffeɣ-ed yiwen n ṣṣut si tagut-nni yenna-d : Wagi d Mmi, d nețța i xtaṛeɣ, smeḥsiset-as.  </p> 
 <p><a name="an_9:36">9:36</a> Mi geḥbes ṣṣut-nni, walan anagar Sidna Ɛisa. Deg ussan-nni, inelmaden ur ḥkin i yiwen ayen ẓran.  </p> 
 <p><a name="an_9:37">9:37</a> Azekka-nni mi d-ṣubben seg wedrar, aṭas n lɣaci i d-immugren Sidna Ɛisa. </p> 
 <p><a name="an_9:38">9:38</a> Atah yiwen wergaz iɛeggeḍ-ed si ger lɣaci yenna : A Sidi, di leɛnaya-k muqel-ed ɣer mmi, ala nețța i sɛiɣ ! </p> 
 <p><a name="an_9:39">9:39</a> Ikcem-it uṛuḥani, tiswiɛin m'ara t-ițhuccu, yețɛeggiḍ alamma ffɣent-ed tkufta seg imi-s, ur as-ițserriḥ ara alamma yerẓa-t akk. </p> 
 <p><a name="an_9:40">9:40</a> ?elleleɣ inelmaden-ik a t-ssufɣen seg-s, lameɛna ur zmiren ara. </p> 
 <p><a name="an_9:41">9:41</a> Sidna Ɛisa yenṭeq yenna : A lǧil ijehlen iɛewjen, ar melmi ara yiliɣ yid-wen, ara wen-sebṛeɣ ? Awi-d mmi-k ɣer dagi !  </p> 
 <p><a name="an_9:42">9:42</a> Akken i d-iqeṛṛeb weqcic-nni, aṛuḥani isseglallez-it di lqaɛa armi i d-țeffɣent tkufta seg yimi-s. Sidna Ɛisa yefka lameṛ i uṛuḥani-nni iwakken a t-iffeɣ. Aqcic-nni yeḥla, Sidna Ɛisa yerra-t i baba-s.  </p> 
 <p><a name="an_9:43">9:43</a> Lɣaci meṛṛa wehmen di tezmert n Sidi Ṛebbi. Imi tɛeǧǧben akk s wayen i gxeddem, Sidna Ɛisa yenṭeq ɣer yinelmaden-is yenna :  </p> 
 <p><a name="an_9:44">9:44</a> ?esset-ed mliḥ i wayen ara wen-d-iniɣ tura : « Mmi-s n bunadem ad ițțusellem ger ifassen n yemdanen. »  </p> 
 <p><a name="an_9:45">9:45</a> Inelmaden-is ur fhimen ara imeslayen-agi, lmeɛna-ines tețwaffer fell-asen iwakken ur t-fehmen ara yerna kukran a t-steqsin.  </p> 
 <p><a name="an_9:46">9:46</a> Inelmaden țmeslayen wway gar-asen, țmesteqsayen anwa i d ameqqran deg-sen. </p> 
 <p><a name="an_9:47">9:47</a> Sidna Ɛisa yeẓran ayen țxemmimen deg ulawen-nsen, ikker yeddem-ed yiwen weqcic isbedd-it zdat-es, </p> 
 <p><a name="an_9:48">9:48</a> yenna-yasen : Win iqeblen aqcic am wagi ɣef ddemma n yisem-iw d nekk i geqbel, win i yi-qeblen, yeqbel win i yi-d iceggɛen. Win yessimẓiyen iman-is gar-awen d nețța i d ameqqran.  </p> 
 <p><a name="an_9:49">9:49</a> Yuḥenna yenna i Sidna Ɛisa : A Sidi, neẓra yiwen wergaz yessuffuɣ leǧnun s yisem-ik, nebɣa a s-neqḍeɛ imi ur k-itbiɛ ara am nukni. </p> 
 <p><a name="an_9:50">9:50</a> Sidna Ɛisa yerra-yas : Ur s-țțagit ara ! Win ur wen-d neffiɣ ara d aɛdaw, yid-wen i gella !  </p> 
 <p><a name="an_9:51">9:51</a> Mi qṛib a d-awḍen wussan i deg ara yețwarfed ɣer igenwan, Sidna Ɛisa yeqsed ad iṛuḥ ɣer temdint n Lquds. </p> 
 <p><a name="an_9:52">9:52</a> Yessezwer imceggɛen zdat-es iwakken a s-heggin ayen ilaqen. Kecmen ɣer yiwet n taddart n yisamariyen, </p> 
 <p><a name="an_9:53">9:53</a> lameɛna ugin ad stṛeḥben yis imi slan ɣer temdint n Lquds i gteddu.  </p> 
 <p><a name="an_9:54">9:54</a> Yeɛqub d Yuḥenna mi ẓran ayagi, nnan : A Sidi, tebɣiḍ a nefk lameṛ i tmes n yigenni a d-teɣli fell-asen a ten tessenger ? </p> 
 <p><a name="an_9:55">9:55</a> Sidna Ɛisa yezzi ɣuṛ-sen, iɛeggeḍ fell-asen yenna : Acuɣeṛ i tețxemmimem akka ? </p> 
 <p><a name="an_9:56">9:56</a> Mmi-s n bunadem ur d-yusi ara ad issenger imdanen lameɛna yusa-d a ten-isellek. Dɣa ṛuḥen ɣer taddart nniḍen.  </p> 
 <p><a name="an_9:57">9:57</a> Mi teddun deg webrid, yiwen wergaz yenna i Sidna Ɛisa : A Sidi, anda teddiḍ ad dduɣ !  </p> 
 <p><a name="an_9:58">9:58</a> Sidna Ɛisa yerra-yas : Uccanen ɣuṛ-sen lɣiṛan, ifṛax n yigenni sɛan leɛcuc, ma d Mmi-s n bunadem ur yesɛi ara anda ara yessers aqeṛṛuy-is. </p> 
 <p><a name="an_9:59">9:59</a> Dɣa yenna i yiwen nniḍen : Eyya-d aț-țedduḍ yid-i. Yerra-yas : A Sidi, serreḥ-iyi uqbel ad ṛuḥeɣ ad meḍleɣ baba. </p> 
 <p><a name="an_9:60">9:60</a> Sidna Ɛisa yenna-yas : Eǧǧ wid yemmuten ad meḍlen lmegtin-nsen, ma d kečč eyya-d aț-țbecṛeḍ tageldit n Ṛebbi. </p> 
 <p><a name="an_9:61">9:61</a> Wayeḍ yenṭeq yenna-yas : Ad dduɣ yid-ek a Sidi, lameɛna eǧǧ-iyi ad ṛuḥeɣ ad sellmeɣ ɣef wat wexxam-iw.  </p> 
 <p><a name="an_9:62">9:62</a> Sidna Ɛisa yerra-yas : Kra n win yeṭṭfen lmaɛun, yețmuqul ɣer deffir, ur yenfiɛ ara i tgelda n Ṛebbi.  </p> 
 <p><a name="an_10:1">10:1</a> Syenna, Sidna Ɛisa yextaṛ-ed tnin usebɛin yinelmaden nniḍen, iceggeɛ-iten sin sin ad ṛuḥen ɣer mkul taddart d mkul amkan anda ilaq ad iṛuḥ ula d nețța. </p> 
 <p><a name="an_10:2">10:2</a> Yenna-yasen : Tamegra meqqṛet meɛna drus yixeddamen i gellan. Dɛut ihi ɣer Bab n tmegra iwakken a d-iceggeɛ ixeddamen ɣer yigran-is. </p> 
 <p><a name="an_10:3">10:3</a> Atan a kkun-ceggɛeɣ am izamaren ger wuccanen.  </p> 
 <p><a name="an_10:4">10:4</a> Ur țțawit yid-wen idrimen, ur țțawit aɛwin neɣ tayuga nniḍen n yerkasen. Deg webrid-nwen ur sṛuḥuyet ara lweqt di sslam. </p> 
 <p><a name="an_10:5">10:5</a> Kra n wexxam ara tkecmem init : sslam n Ṛebbi fell-awen ay at wexxam !  </p> 
 <p><a name="an_10:6">10:6</a> Ma yella dinna walebɛaḍ d imhenni, sslam-nwen ad yers fell-as, neɣ m'ulac lehna-nwen aț-țeqqim ɣuṛ-wen. </p> 
 <p><a name="an_10:7">10:7</a> Qqimet deg wexxam-nni, ččet swet ayen ara wen-d-fken, axaṭer axeddam yuklal lexlaṣ-is. Ur țṛuḥut ara seg wexxam ɣer wayeḍ.  </p> 
 <p><a name="an_10:8">10:8</a> Mkul taddart ara tkecmem, ma stṛeḥben yis-wen ččet ayen ara wen-d-ssersen. </p> 
 <p><a name="an_10:9">10:9</a> Sseḥlut imuḍan-nsen, init-asen : tageldit n Ṛebbi tewweḍ-ed ɣuṛ-wen. </p> 
 <p><a name="an_10:10">10:10</a> Lameɛna mkul taddart ara tkecmem m'ur stṛeḥben ara yis-wen, effɣet ɣer yizenqan-nsen init : </p> 
 <p><a name="an_10:11">10:11</a> « a nezwi ula d aɣebbaṛ n taddart-nwen i d-ineṭḍen deg yiḍaṛṛen nneɣ, meɛna ḥṣut belli tageldit n Ṛebbi tewweḍ-ed ɣuṛ-wen.  </p> 
 <p><a name="an_10:12">10:12</a> Aql-i nniɣ-awen, ass n lḥisab taddart-agi aț-țețțuɛaqeb akteṛ n temdint n ?udum. </p> 
 <p><a name="an_10:13">10:13</a> A nnger-im a tamdint n Kurazim, a nnger-im a Bitsayda ! A lukan lbeṛhanat yețwaxedmen deg kkunt țwaxedmen di temdinin n ?ur akk-d Sidun, tili imezdaɣ-nsent acḥal aya segmi sburren ticekkaṛin n leḥzen, sexnunnsen iman-nsen deg iɣiɣden iwakken a d-beggnen belli ndemmen, uɣalen-d ɣer webrid.  </p> 
 <p><a name="an_10:14">10:14</a> ?ef wannect-agi, ass n lḥisab a ț-țețțuɛaqbemt akteṛ n temdinin n ?ur d Sidun.  </p> 
 <p><a name="an_10:15">10:15</a> I kemmini a tamdint n Kafernaḥum, tɣileḍ aț-țaliḍ ɣer yigenni ? Xaṭi ! ?er tesraft lqayen n laxeṛt ara tețwaḍeggṛeḍ.  </p> 
 <p><a name="an_10:16">10:16</a> Win i wen-ismeḥsisen ismeḥsis-iyi-d i nekk. Win ur kkun-neqbil d nekk ur geqbil ara, win ur iyi-neqbil ara, ur iqbil ara Win i yi-d-iceggɛen.  </p> 
 <p><a name="an_10:17">10:17</a> Tnin usebɛin-nni yinelmaden uɣalen-d ččuṛen d lfeṛḥ, nnan-as : A Sidi, ula d leǧnun țțagaden-aɣ s yisem-ik.  </p> 
 <p><a name="an_10:18">10:18</a> Yenna-yasen : Walaɣ Cciṭan yeɣli-d am lebṛaq seg yigenni.  </p> 
 <p><a name="an_10:19">10:19</a> Slet-ed i wayen ara wen-iniɣ : ț-țideț fkiɣ-awen tazmert s wayes ara tṛekḍem izerman ț-țɣerdmiwin, aț-țmeḥqem lǧehd n weɛdaw yerna ulac ayen ara wen-izemren ;  </p> 
 <p><a name="an_10:20">10:20</a> lameɛna ur feṛṛḥet ara imi i tḥekkmem ɣef leǧnun, feṛḥet imi ismawen-nwen țwajerden deg igenwan.  </p> 
 <p><a name="an_10:21">10:21</a> Imiren kan, Sidna Ɛisa yeččuṛ-it Ṛṛuḥ iqedsen s lfeṛḥ, yenṭeq yenna : Tanemmirt a Baba, kečč yellan d Bab n yigenwan d lqaɛa, imi ayen akk i teffreḍ ɣef lɛuqal d yimusnawen tbeggneḍ-t-id i yimecṭuḥen. Tanemmirt a Baba Ṛebbi aḥnin axaṭer d wagi i d lebɣi-k.  </p> 
 <p><a name="an_10:22">10:22</a> Baba yerra kullec ger ifassen-iw. Yiwen ur yeẓri d acu-yi anagar Baba Ṛebbi, yiwen ur issin Baba Ṛebbi anagar Mmi-s akk-d win iwumi yebɣa Mmi-s a t-id-isbeggen.  </p> 
 <p><a name="an_10:23">10:23</a> Dɣa yezzi ɣer yinelmaden-is yenna-yasen : Amarezg n wid iwalan ayen tețwalim ! </p> 
 <p><a name="an_10:24">10:24</a> Aql-i nniɣ-awen : aṭas n lenbiya d waṭas n yigelliden i gebɣan ad ẓren ayen i tẓerrem ur t-ẓrin, i gebɣan ad slen ayen i tsellem ur t-slin.  </p> 
 <p><a name="an_10:25">10:25</a> Ikred yiwen umusnaw n ccariɛa yebɣan ad ijeṛṛeb Sidna Ɛisa, yenna yas : A Sidi, d acu ara xedmeɣ iwakken ad sɛuɣ tudert n dayem ?  </p> 
 <p><a name="an_10:26">10:26</a> Sidna Ɛisa yerra-yas : D acu yuran di ccariɛa n Musa ? D acu i tfehmeḍ deg-s mi ț-teɣriḍ ?  </p> 
 <p><a name="an_10:27">10:27</a> Yerra-yas-d :  Aț-țḥemmleḍ Sidi Ṛebbi s wul-ik d ṛṛuḥ-ik, s wayen yellan di tezmert-ik akk-d lɛeqliya-k. Aț-țḥemmleḍ daɣen wiyaḍ am yiman-ik . </p> 
 <p><a name="an_10:28">10:28</a> Sidna Ɛisa yenna-yas : Ayen akka i d-tenniḍ ț-țideț, exdem akka aț-țesɛuḍ tudert n dayem !  </p> 
 <p><a name="an_10:29">10:29</a> Lɛalem-nni n ccariɛa yebɣan ad yefk lḥeqq i yiman-is, yenna i Sidna Ɛisa : Anwa-ten wiyaḍ-agi ?  </p> 
 <p><a name="an_10:30">10:30</a> Sidna Ɛisa yerra-yas : Yiwen wergaz iṣubb-ed si temdint n Lquds ɣer temdint n Yiriku ; sqaṭɛen-as yimakaren ɛerran-t rnan wten-t, ṛuḥen ǧǧan-t ur yemmut ur iddir. </p> 
 <p><a name="an_10:31">10:31</a> Iɛedda-d syenna yiwen lmuqeddem n ccariɛa ; mi t-iwala iwwet iɛedda si tama nniḍen. </p> 
 <p><a name="an_10:32">10:32</a> Iɛedda-d daɣen seg webrid-nni yiwen wemṛabeḍ n at Lewwi, iwala-t, ikemmel abrid-is iṛuḥ. </p> 
 <p><a name="an_10:33">10:33</a> Ataya yiwen wubeṛṛani n tmurt n Samarya, iwweḍ-ed ɣuṛ-es, mi t-iwala iɣaḍ-it.  </p> 
 <p><a name="an_10:34">10:34</a> Iqeṛṛeb ɣuṛ-es, idhen leǧruḥ-is s zzit d ccṛab, icudd iten ; isserkeb-it ɣef zzayla-s, yewwi-t ɣer yiwen wexxam n yemsafren, ilha-d yid-es. </p> 
 <p><a name="an_10:35">10:35</a> Azekka-nni yefka sin yiṣurdiyen i bab n wexxam-nni, yenna-yas : « Bedd ɣuṛ-es, ayen ara tṣeṛṛfeḍ n zzyada fell-as, a k-t-id-kemmleɣ asm'ara d-uɣaleɣ. » </p> 
 <p><a name="an_10:36">10:36</a> Di tlata-agi, anwa i gḥemmlen am yiman-is argaz-agi yețțuɛerran ?  </p> 
 <p><a name="an_10:37">10:37</a> Amusnaw n ccariɛa yerra-yas : D win akken iḥunnen fell-as, i s ixedmen lxiṛ. Sidna Ɛisa yenna-yas : Ṛuḥ ula d kečč exdem akken.  </p> 
 <p><a name="an_10:38">10:38</a> Deg webrid-nsen ɣer temdint n Lquds, Sidna Ɛisa yekcem ɣer yiwet n taddart. Yiwet n tmeṭṭut isem is Marṭa teɛṛeḍ-it ɣer wexxam-nsen. </p> 
 <p><a name="an_10:39">10:39</a> Tesɛa weltma-s isem-is Meryem, teqqim-ed ɣer iḍaṛṛen n Sidna Ɛisa, tesmeḥsis i wawal-is.  </p> 
 <p><a name="an_10:40">10:40</a> Marṭa tqeddec yečča-ț ccɣel, tusa-d ɣer Sidna Ɛisa tenna-yas : A Sidi, ur ak-tewqiɛ ara lmeɛna imi iyi-teǧǧa weltma ad qedceɣ weḥd-i ? Ini-yas aț-țekker a yi-tɛiwen.  </p> 
 <p><a name="an_10:41">10:41</a> Sidna Ɛisa yerra-yas : A Maṛta, tețḥebbiṛeḍ tețqelliqeḍ iman-im ɣef waṭas n tɣawsiwin ; </p> 
 <p><a name="an_10:42">10:42</a> lameɛna yiwet kan i gṣeḥḥan ! Meryem textaṛ ayen ilaqen yerna yiwen ur as-t-ițekkes.  </p> 
 <p><a name="an_11:1">11:1</a> Yiwen wass, Sidna Ɛisa yețẓalla deg yiwen wemkan. Mi gfukk, yiwen seg yinelmaden-is yenna-yas : A Sidi, selmed-aɣ amek ara neẓẓal akken yesselmed Yeḥya i yinelmaden-is. </p> 
 <p><a name="an_11:2">11:2</a> Yenna-yasen : M'ara tẓallem, init : A Baba Ṛebbi, isem-ik ad ițwaqeddes, lḥekma n tgeldit-ik a d-tas.  </p> 
 <p><a name="an_11:3">11:3</a> Yal ass efk-aɣ-d aɣṛum-nneɣ.  </p> 
 <p><a name="an_11:4">11:4</a> Semmeḥ-aɣ ddnubat-nneɣ akken i nețsamaḥ ula d nukkni i wid i ɣ-ixedmen cceṛ, ur aɣ-țaǧǧa ara a neɣli deg wujeṛṛeb.   </p> 
 <p><a name="an_11:5">11:5</a> Yenna-yasen daɣen : Ma yella yiwen deg-wen yesɛa aḥbib, iṛuḥ ɣuṛ-es di țnaṣfa n yiḍ a s-yini : « Ay aḥbib ṛḍel-iyi-d tlata teḥbulin n weɣṛum , </p> 
 <p><a name="an_11:6">11:6</a> atan yusa-yi-d yiwen weḥbib i geṭṭef webrid, ur sɛiɣ d acu ara s-d-sserseɣ. »  </p> 
 <p><a name="an_11:7">11:7</a> Ma yerra-yas-d si zdaxel n wexxam : « Ur iyi-țɛețțib ara, tawwurt tsekkeṛ, nekk d warraw-iw aql-aɣ neṭṭes, ur zmireɣ ara a d-kkreɣ iwakken a k-d-fkeɣ aɣṛum. »  </p> 
 <p><a name="an_11:8">11:8</a> A wen-d-iniɣ : ma yeɛdez ur yebɣi ara a d-yekker ɣuṛ-es ɣas akken d aḥbib-is, a d-ikker a s-d-yefk ayen akk i s-issuter axaṭer yusa-d ɣuṛ es di țnaṣfa n yiḍ yeṛṛez-as aqeṛṛuy-is.  </p> 
 <p><a name="an_11:9">11:9</a> Ma d nekk nniɣ-awen : ssutret a wen-d-ițunefk, qellbet aț-țafem, sqerbebbet di tewwurt a wen-d-ldin. </p> 
 <p><a name="an_11:10">11:10</a> Axaṭer kra n win yessuturen a s-d ițunefk, win ițqelliben ad yaf, win yesṭebṭuben a s-d-ldin tawwurt.  </p> 
 <p><a name="an_11:11">11:11</a> Anwa deg-wen ara yefken i mmi-s adɣaɣ ma yessuter-as aɣṛum ? Neɣ a s-yefk azrem ma yessuter-as aslem ? </p> 
 <p><a name="an_11:12">11:12</a> Neɣ ma yessuter-as tamellalt a s-yefk tiɣirdemt ?  </p> 
 <p><a name="an_11:13">11:13</a> Ma yella kunwi yellan d imcumen tessnem aț-țefkem ayen yelhan i warraw-nwen, amek Baba-twen yellan deg igenni ur d-ițțak ara Ṛṛuḥ iqedsen i wid i s-t-issuturen ?  </p> 
 <p><a name="an_11:14">11:14</a> Yiwen wass ikker Sidna Ɛisa yessuffeɣ lǧen yesgugmen yiwen wergaz. Mi t-iffeɣ lǧen, argaz-nni yebda iheddeṛ ; lɣaci meṛṛa wehmen. </p> 
 <p><a name="an_11:15">11:15</a> Lameɛna kra deg-sen nnan : « D Balzabul iḥekmen ɣef leǧnun i s-yefkan tazmert akken a ten issuffeɣ. »  </p> 
 <p><a name="an_11:16">11:16</a> Kra nniḍen bɣan a t-jeṛṛben, ssutren-as yiwen n lbeṛhan ara d-yasen seg yigenni. </p> 
 <p><a name="an_11:17">11:17</a> Sidna Ɛisa yessnen ixemmimen-nsen yenna yasen : Yal tagelda i deg ara țnaɣen imezdaɣ-is wway gar-asen tețțeddu ɣer nnger, ixxamen-is ad ɣlin.  </p> 
 <p><a name="an_11:18">11:18</a> Ma yella Cciṭan yețnaɣ d yiman-is amek ara tdum tgelda-s ? Teqqaṛem s Balzabul i ssufuɣeɣ leǧnun ! </p> 
 <p><a name="an_11:19">11:19</a> Ma yella nekk s Balzabul i ten-ssufuɣeɣ, anwa ihi i sen-ițțaken tazmert i yinelmaden-nwen iwakken a ten-ssuffuɣen ? Daymi d nutni ara kkun-iḥasben.  </p> 
 <p><a name="an_11:20">11:20</a> Lameɛna ma yella s ufus n Ṛebbi i ten-ssuffuɣeɣ, ațan ihi tageldit n Ṛebbi tewweḍ-ed ɣuṛ-wen.  </p> 
 <p><a name="an_11:21">11:21</a> Argaz iǧehden yesɛan leslaḥ, ițɛassan ɣef wexxam-is, ṛṛezq-is ad yili di laman.  </p> 
 <p><a name="an_11:22">11:22</a> Ma yusa-d ɣuṛ-es yiwen iǧehden akteṛ-is iɣleb-it, a s-ikkes leslaḥ ɣef wacu yețkel, ad yernu ad ifṛeq i wiyaḍ ayen akk yesɛa. </p> 
 <p><a name="an_11:23">11:23</a> Win ur nelli ara yid-i, d axṣim-iw ; win ur njemmeɛ ara yid-i, yețḍeggiɛ.  </p> 
 <p><a name="an_11:24">11:24</a> M'ara yeffeɣ uṛuḥani seg yiwen wergaz, ad iṛuḥ ɣer yimukan yexlan akken ad iqelleb ɣef ṛṛaḥa. M'ur yufi ara, ad yini : « ad uɣaleɣ ɣer tnezduɣt-iw ansi i d-ffɣeɣ. »  </p> 
 <p><a name="an_11:25">11:25</a> M'ara yaweḍ ɣer tnezduɣt-nni, a ț-yaf zeddiget, tqeɛɛed ; </p> 
 <p><a name="an_11:26">11:26</a> imiren ad iṛuḥ a d-yawi sebɛa yiṛuḥaniyen nniḍen iweɛṛen akteṛ-is, ad kecmen ad zedɣen deg-s ; s wakka lḥala n wergaz-nni aț-țenṭeṛ akteṛ n tikkelt tamezwarut.  </p> 
 <p><a name="an_11:27">11:27</a> Mi d-yenna Sidna Ɛisa ayagi, yiwet n tmeṭṭut tenṭeq-ed s ṣṣut ɛlayen si ger n lɣaci tenna-yas : ?-țaseɛdit tmeṭṭut i k-id-yurwen, i k-issuṭṭḍen !  </p> 
 <p><a name="an_11:28">11:28</a> Lameɛna nețța yerra-yas : Iseɛdiyen, d wid ismeḥsisen i wawal n Ṛebbi, yerna ḥerzen-t.  </p> 
 <p><a name="an_11:29">11:29</a> Mi d-innejmaɛ ɣuṛ-es waṭas n lɣaci, Sidna Ɛisa yekker yenna-yasen : Lǧil-agi d lǧil amcum, yessutur lbeṛhan ! Ur as-d-ițunefkay ara lbeṛhan anagar win n nnbi Yunes !  </p> 
 <p><a name="an_11:30">11:30</a> Axaṭer akken yella nnbi Yunes d lbeṛhan i yimezdaɣ n temdint n Ninebi, ara yili Mmi-s n bunadem d lbeṛhan i lǧil-agi.  </p> 
 <p><a name="an_11:31">11:31</a> Ass n lḥisab tagellit n tmurt n usammer a d-tekker ɣer yemdanen n lǧil-agi a ten-tesseḍlem imi nețțat tusa-d seg yixef n ddunit iwakken aț-țsel i tmusni n ugellid Sliman. Atah yella gar-awen win yugaren agellid Sliman !  </p> 
 <p><a name="an_11:32">11:32</a> Ass n lḥisab a d-kkren daɣen imezdaɣ n temdint n Ninebi ɣer lǧil-agi a ten-sḍelmen, axaṭer nutni uɣalen-d ɣer webrid mi sen-ibecceṛ nnbi Yunes. Kunwi tesɛam dagi gar-awen win yugaren nnbi Yunes !  </p> 
 <p><a name="an_11:33">11:33</a> Yiwen ur iceɛɛel taftilt iwakken a ț-iffer neɣ akken a ț-iɣumm s lḥila, lameɛna a ț-issers ɣef lmeṣbeḥ iwakken kra n win ara d-ikecmen ad iwali tafat.  </p> 
 <p><a name="an_11:34">11:34</a> Tiṭ ț-țaftilt n wemdan. Ma yella tiṭ-ik tṣeḥḥa aț-țiliḍ di tafat, meɛna ma tedderɣel aț-țiliḍ di ṭṭlam.  </p> 
 <p><a name="an_11:35">11:35</a> ?ader ihi aț-țuɣal tafat yellan deg-k d ṭṭlam. </p> 
 <p><a name="an_11:36">11:36</a> Ma telliḍ di tafat s lekmal-ik, ur yețțili ara deg-k ṭṭlam, aț-țiliḍ di tafat am teftilt m'ara d-cceɛceɛ fell-ak.  </p> 
 <p><a name="an_11:37">11:37</a> Mi gfukk Sidna Ɛisa ameslay, iɛreḍ-it yiwen wufarizi ɣeṛ imensi. </p> 
 <p><a name="an_11:38">11:38</a> Afarizi-nni yewhem mi gwala Sidna Ɛisa ur issared ara uqbel ad yečč, akken tella di lɛadda-nsen. </p> 
 <p><a name="an_11:39">11:39</a> Sidna Ɛisa yenna-yas : Kunwi s yifariziyen tessiridem taqbuct d uḍebṣi s wufella kan ma zdaxel n wulawen teččuṛem d ṭṭmeɛ akk-d ddɣel.  </p> 
 <p><a name="an_11:40">11:40</a> A wid iɣeflen ! Eɛni win i d ixelqen ayen yellan s wufella, mačči d nețța i d-ixelqen ayen n daxel ?  </p> 
 <p><a name="an_11:41">11:41</a> Fket lweɛda s wulawen-nwen, imiren kullec ad awen-yeṣfu.  </p> 
 <p><a name="an_11:42">11:42</a> A nnger-nwen ay ifariziyen ! Kunwi yețɛecciṛen nneɛneɛ d uwermi d wayen i d-ițemɣayen di tebḥirt, ma d lḥeqq d leḥmala n Sidi Ṛebbi tețțarram-ten ɣer deffir ; d annect-agi i gezwaren mbla ma tețțum ayen nniḍen.  </p> 
 <p><a name="an_11:43">11:43</a> A nnger-nwen ay ifariziyen ! Tḥemmlem imukan imezwura di leǧwameɛ, tḥemmlem ad țsellimen fell-awen yemdanen deg iberdan.  </p> 
 <p><a name="an_11:44">11:44</a> A nnger-nwen, kunwi yecban iẓekwan i gɣumm wakal, ur d-nețban ara, ɛeffsen-ten yemdanen ur d-wwin s lexbaṛ. </p> 
 <p><a name="an_11:45">11:45</a> Yenṭeq yiwen lɛalem n ccariɛa, yenna-yas : A Sidi, atan tregmeḍ-aɣ ula d nukkni s wayen i d-tenniḍ akka !  </p> 
 <p><a name="an_11:46">11:46</a> Sidna Ɛisa yerra-yas : A nnger-nwen ula d kunwi a lɛulama n ccariɛa ! Tețɛebbim i wiyaḍ tiɛekkmin ẓẓayen, ma d kunwi ur tent-tețnalem ara ula s yiwen uḍaḍ.  </p> 
 <p><a name="an_11:47">11:47</a> A tawaɣit-nwen ! Lejdud-nwen nɣan lenbiya, kunwi tbennum-asen iẓekwan.  </p> 
 <p><a name="an_11:48">11:48</a> S wakka i d-tesbegnem belli tqeblem ayen i xedmen yerna tețkemmilem di tikli-nsen ; axaṭer nutni nɣan-ten, kunwi tbennum-asen iẓekwan.  </p> 
 <p><a name="an_11:49">11:49</a> ?ef wayagi Sidi Ṛebbi yeẓran kullec yenna : a sen-ceggɛeɣ lenbiya d ṛṛusul, kra a ten-nɣen kra a ten qehṛen.  </p> 
 <p><a name="an_11:50">11:50</a> Daymi lǧil-agi ad ițțuḥaseb ɣef tazzla n yidammen n lenbiya seg wasmi i d-texleq ddunit ; </p> 
 <p><a name="an_11:51">11:51</a> seg yidammen n Habil mmi-s n Adem armi d idammen n Zakarya i nɣan ger udekkan n iseflawen d lǧameɛ iqedsen. Lǧil-agi ad ițțuḥaseb ɣef ayagi meṛṛa.  </p> 
 <p><a name="an_11:52">11:52</a> A tawaɣit-nwen a lɛulama n ccariɛa ! Teṭṭfem tasaruț n tmusni, ur tekcimem kunwi, ur teǧǧim ad kecmen wid yebɣan.  </p> 
 <p><a name="an_11:53">11:53</a> Mi geffeɣ Sidna Ɛisa, lɛulama n ccariɛa d ifariziyen ḥeṛsen-t iwakken a d-immeslay ɣef waṭas n tɣawsiwin nniḍen, </p> 
 <p><a name="an_11:54">11:54</a> țqelliben amek ara t-id-sseɣlin deg wawal.  </p> 
 <p><a name="an_12:1">12:1</a> Di teswiɛt-nni kan, lɣaci yennejmaɛ-ed s luluf armi țemyeɛfasen. Sidna Ɛisa yenna i yinelmaden-is : ?adret iman-nwen ɣef temtunt ( iɣes ) n yifariziyen, axaṭer d at sin wudmawen. </p> 
 <p><a name="an_12:2">12:2</a> Kra n wayen iɣummen a d-iban, kra n wayen yeffren ad yemẓer. </p> 
 <p><a name="an_12:3">12:3</a> Ayen i thedṛem di ṭṭlam a t-slen di tafat, ayen i tennam ɣer umeẓẓuɣ di texxamt ad ițțuberreḥ deg yizenqan.  </p> 
 <p><a name="an_12:4">12:4</a> A wen-d-iniɣ i kunwi yellan d iḥbiben-iw : ur țțagadet ara wid ineqqen lǧețța, sennig lmut ur zmiren ad xedmen acemma nniḍen.  </p> 
 <p><a name="an_12:5">12:5</a> A wen-d-iniɣ anwa i glaq aț- țaaggadem : aggadet win izemren a kkun-ikkes si ddunit yerna a kkun-iḍeggeṛ ɣer ǧahennama. Atan nniɣ-awen-t-id, d nețța i glaq aț- țaggadem. </p> 
 <p><a name="an_12:6">12:6</a> D acu i swan xemsa iẓiwcen ? Anaɣ sin iṣurdiyen kan ! Lameɛna Sidi Ṛebbi ur itețțu ula d yiwen deg-sen.  </p> 
 <p><a name="an_12:7">12:7</a> Ula d anẓaden n iqeṛṛay-nwen țwaḥesben yiwen yiwen. Ur țțagadet ara ihi, teswam akteṛ n iẓiwcen.  </p> 
 <p><a name="an_12:8">12:8</a> A wen-d-iniɣ : kra n win ara d-icehden zdat yemdanen belli yumen yis-i, Mmi-s n bunadem ur t-inekkeṛ ara zdat lmalayekkat, </p> 
 <p><a name="an_12:9">12:9</a> ma d win ara yi-nekṛen zdat yemdanen, ula d nekk a t-nekkṛeɣ zdat lmalayekkat n Ṛebbi.  </p> 
 <p><a name="an_12:10">12:10</a> Kra n win ara yewten di Mmi-s n bunadem a s-ițusemmeḥ, ma d win ara iregmen Ṛṛuḥ iqedsen ulac fell-as ssmaḥ.  </p> 
 <p><a name="an_12:11">12:11</a> M'ara kkun-awin ad ḥekmen fell-awen di leǧwameɛ zdat lecyux d lḥekkam, ur țxemmimet ara amek ara tsellkem iman-nwen neɣ ɣef wayen ara d-tinim, </p> 
 <p><a name="an_12:12">12:12</a> axaṭer d Ṛṛuḥ iqedsen ara wen-d-ifken di teswiɛt-nni ayen ilaqen a t-id-tinim.  </p> 
 <p><a name="an_12:13">12:13</a> Yiwen wergaz inṭeq-ed si ger n lɣaci yenna i Sidna Ɛisa : A Sidi, ini-yas i gma ad ibḍu yid-i lweṛt i d-iǧǧa baba-tneɣ.  </p> 
 <p><a name="an_12:14">12:14</a> Sidna Ɛisa yerra-yas : Ay argaz, anwa i yi-sbedden iwakken ad bḍuɣ gar-awen ?  </p> 
 <p><a name="an_12:15">12:15</a> Dɣa yenna i lɣaci : ?adret iman-nwen ɣef ṭṭmeɛ imi tudert n wemdan ur d-tekki ara seg wayen yesɛa ɣas akken di rrbeḥ ameqqran i gella.  </p> 
 <p><a name="an_12:16">12:16</a> Imiren yewwi-yasen-d lemtel agi : Yiwen umeṛkanti, yesɛa tamurt tefka-d aṭas n lɣella. </p> 
 <p><a name="an_12:17">12:17</a> Ixemmem deg iman-is, yenna : « amek ara xedmeɣ imi ur sɛiɣ ara amkan anda ara jemɛeɣ leṛẓaq-iw ?  </p> 
 <p><a name="an_12:18">12:18</a> Ad huddeɣ ikuffan-iw, ad bnuɣ wiyaḍ d imeqqranen iwakken ad jemɛeɣ irden-iw d leṛẓaq-iw meṛṛa.  </p> 
 <p><a name="an_12:19">12:19</a> Imiren ad iniɣ i yiman-iw : « atan tesxezneḍ leṛẓaq i waṭas n iseggasen ; steɛfu tura, ečč, sew tezhuḍ. »  </p> 
 <p><a name="an_12:20">12:20</a> Lameɛna Sidi Ṛebbi yenna yas-d : « a win iɣeflen ! Iḍ-agi ad a k-ddmeɣ ṛṛuḥ-ik ! Ayen meṛṛa i tjemɛeḍ, iwumi ara d-yeqqim ? »  </p> 
 <p><a name="an_12:21">12:21</a> Akka i tdeṛṛu d win ijemɛen leṛẓaq i yiman-is, wala ad ixdem ɣef laxeṛt-is, ad yili d ameṛkanti ɣer Ṛebbi.  </p> 
 <p><a name="an_12:22">12:22</a> Sidna Ɛisa yenna daɣen i yinelmaden-is : ?ef wayagi i wen-d-qqaṛeɣ ur țḥebbiṛet ara ɣef tudert-nwen, ɣef wayen ara teččem d wayen ara telsem. </p> 
 <p><a name="an_12:23">12:23</a> Axaṭer tudert-nwen tugar lqut, lǧețța-nwen tugar llebsa.  </p> 
 <p><a name="an_12:24">12:24</a> Walit tigerfiwin , ur zerrɛent ur meggrent , ur sɛint akufi ur sɛint acbayli meɛna Sidi Ṛebbi ițɛeyyic itent. Acḥal teswam akteṛ n yefṛax n igenni ! </p> 
 <p><a name="an_12:25">12:25</a> Anwa deg-wen i gzemren s uḥebbeṛ ad yessiɣzef leɛmeṛ-is ula s yiwen n wass ? </p> 
 <p><a name="an_12:26">12:26</a> Imi ur tezmirem ara i tɣawsiwin timecṭuḥin, acuɣeṛ i tețḥebbiṛem ɣef wayen nniḍen ? </p> 
 <p><a name="an_12:27">12:27</a> Walit amek gemmun ijeǧǧigen n lexla ! Ur țellmen ur ẓeṭṭen ! Atan qqaṛeɣ-awen : ula d agellid Sliman s yiman-is di ccan-is, ur yelsi am yiwen seg yijeǧǧigen-agi.  </p> 
 <p><a name="an_12:28">12:28</a> Ma yella Sidi Ṛebbi yeslusu akka leḥcic yellan ass-agi di lexla, azekka ad iṛeɣ di tmes, amek ur kkun-islusu ara kunwi, ay imdanen ixuṣṣen di liman !  </p> 
 <p><a name="an_12:29">12:29</a> Ur țḥebbiṛet ara ihi ! Ur țqellibet ara ɣef wayen ara teččem d wayen ara teswem, </p> 
 <p><a name="an_12:30">12:30</a> axaṭer d imdanen ur nețțamen ara s Ṛebbi i gețqelliben ɣef wayagi meṛṛa. Baba-twen yellan deg yigenwan yeẓra ayen teḥwaǧem.  </p> 
 <p><a name="an_12:31">12:31</a> Qellbet axiṛ ɣef tgeldit n Ṛebbi, ayen nniḍen meṛṛa d nețța ara wen-t-id ifken.  </p> 
 <p><a name="an_12:32">12:32</a> Ur țțagad ara a taqeḍɛit illan tamecṭuḥt, axaṭer iɛǧeb-as i Baba Ṛebbi a wen-d-yefk tageldit-is.  </p> 
 <p><a name="an_12:33">12:33</a> Zzenzet ayen tesɛam, tsedqem-t. Heggit i yiman-nwen deg yigenwan agerruj ur nkeffu, ur nrekku, dinna ulac imakaren ara t-yakren, ulac ibeɛɛac ara t-iččen. </p> 
 <p><a name="an_12:34">12:34</a> Axaṭer anda yella ugerruj-ik, dinna ara yili wul-ik.  </p> 
 <p><a name="an_12:35">12:35</a> Heggit iman-nwen, ɛiwzet, beggset ɣef yiman-nwen tceɛlem tiftilin-nwen !  </p> 
 <p><a name="an_12:36">12:36</a> Ilit am wid yețṛaǧun amɛellem nsen ara d-yuɣalen si tmeɣṛa ; akken kan ara d-yesqeṛbeb a s-ldin tawwurt.  </p> 
 <p><a name="an_12:37">12:37</a> Amarezg n yiqeddacen-agi ara d-yaf wemɛellem-nsen ɛawzen. A wen-d iniɣ tideț, ad ibeddel llebsa, a ten isɣim ɣer ṭṭabla iwakken a sen-yefk ad ččen. </p> 
 <p><a name="an_12:38">12:38</a> Ma yewweḍ-ed di țnaṣfa n yiḍ neɣ akteṛ, amarezg-nsen ma yufa-ten-id mazal țṛaǧun-t !  </p> 
 <p><a name="an_12:39">12:39</a> Fehmet ayagi : lemmer yeẓra bab n wexxam lweqt i deg ara d-yas umakar, tili a t-iɛass ur t-ițțaǧa ara ad ikcem axxam-is.  </p> 
 <p><a name="an_12:40">12:40</a> Heggit iman-nwen ula d kunwi imi di lweqt i ɣef ur tebnim (tedmim) ara a d-yas Mmi-s n bunadem.  </p> 
 <p><a name="an_12:41">12:41</a> Buṭrus inṭeq yenna-yas : A Sidi, i nukkni iwumi d-tenniḍ lemtel-agi neɣ i lɣaci meṛṛa ?  </p> 
 <p><a name="an_12:42">12:42</a> Sidna Ɛisa yerra-yas : Anwa i d lewkil iḥeṛcen i ɣef yella lețkal, ara iwekkel bab n wexxam ɣef wayla-s, iwakken ad ifṛeq i yiqeddacen amur-nsen n yirden di lweqt ilaqen ? </p> 
 <p><a name="an_12:43">12:43</a> Amarezg n wuqeddac agi ara d-yaf bab-is ibedd ɣer cceɣl-is ! </p> 
 <p><a name="an_12:44">12:44</a> A wen-d-iniɣ tideț, a t iwekkel ɣef wayen akk yesɛa.  </p> 
 <p><a name="an_12:45">12:45</a> Lameɛna aqeddac-nni ma yeqqaṛ deg wul-is : « amɛellem-iw iɛeṭṭel ur d yuɣal ara» ! Yebda iḥeqqeṛ iqeddacen ț-țqeddacin, yekkat-iten, iteț itess alamma yeskkeṛ.  </p> 
 <p><a name="an_12:46">12:46</a> A d-yas umɛellem-is deg wass i ɣef ur yebni ara, di lweqt ur yessin ara, a t-iɛaqeb s lmut akken țțuɛaqben wid iɛuṣan Ṛebbi.  </p> 
 <p><a name="an_12:47">12:47</a> Aqeddac yessnen lebɣi n bab-is yerna ur t-ixdim ara, ad yečč tiɣṛit tameqqrant, </p> 
 <p><a name="an_12:48">12:48</a> ma d win ur nessin ara lebɣi n bab-is, ixdem ayen yuklalen tiɣṛit, ad yečč tiɣṛit tamecṭuḥt. Win iwumi nefka aṭas a s-nessuter aṭas, ma d win i ɣef nețkel aṭas a neṛǧu deg-s akteṛ.  </p> 
 <p><a name="an_12:49">12:49</a> Usiɣ-ed a d-awiɣ yiwet n tmes ɣer ddunit ! Acḥal ɣeṣbeɣ melmi ara tecɛel ! </p> 
 <p><a name="an_12:50">12:50</a> Yella yiwen n weɣḍas i yi-țṛaǧun... D leɛtab ameqqran yerna ɣeṣbeɣ melmi ara d-yas wass-nni !  </p> 
 <p><a name="an_12:51">12:51</a> Tɣilem d lehna i d-wwiɣ ɣer ddunit ? Xaṭi, d beṭṭu i d-wwiɣ !  </p> 
 <p><a name="an_12:52">12:52</a> Sya ɣer zdat ma llan xemsa deg yiwen wexxam, ad bḍun ; tlata a d-kkren ɣer sin, sin a d-kkren ɣer tlata.  </p> 
 <p><a name="an_12:53">12:53</a> Ababat a d-innaɣ d mmi-s, mmi-s a d-yekker ɣer baba-s ; tayemmaț aț-țennaɣ d yelli-s, yelli-s akk-d yemma-s ; tamɣaṛt aț-țennaɣ ț-țeslit-is, tislit akk-d temɣaṛt-is.  </p> 
 <p><a name="an_12:54">12:54</a> Sidna Ɛisa yenna daɣen i lɣaci : M'ara twalim asigna yekka-d si lɣeṛb, teqqaṛem atan a d-tewwet lehwa ; d ayen i gdeṛṛun.  </p> 
 <p><a name="an_12:55">12:55</a> M'ara d-iṣuḍ waḍu seg usammer teqqaṛem ad iḥmu lḥal ; d ayen i d-ideṛṛun daɣen.  </p> 
 <p><a name="an_12:56">12:56</a> Ay at sin wudmawen ! Imi tessnem aț-țɛeqlem lḥal n yigenni d lqaɛa, amek ur tezmirem ara aț-țɛeqlem zzman-agi ?  </p> 
 <p><a name="an_12:57">12:57</a> Acuɣeṛ ur tețmeyyizem ara s yiman-nwen ɣef wayen yellan d lḥeqq ? </p> 
 <p><a name="an_12:58">12:58</a> M'ara k-yessiweḍ wexṣim-ik ɣer ccṛeɛ, eɛṛeḍ a ț-tefruḍ yid-es uqbel aț-țawḍem ɣer dinna, neɣ m'ulac a k-yawi ɣer lḥakem, lḥakem a k-yefk i uɛessas, aɛessas a k-iḍeggeṛ ɣer lḥebs.  </p> 
 <p><a name="an_12:59">12:59</a> A k-d-iniɣ : ur d-tețțeffɣeḍ ara syenna alamma txellṣeḍ aṣurdi aneggaru n ṭlaba-inek.  </p> 
 <p><a name="an_13:1">13:1</a> Di lweqt-nni, kra n yemdanen usan-d a s-ḥkun i Sidna Ɛisa ɣef kra n yergazen n tmurt n Jlili i genɣa Bilaṭus, d wamek issexleḍ dammen-nsen d idammen n iseflawen nsen.  </p> 
 <p><a name="an_13:2">13:2</a> Sidna Ɛisa yenna-yasen : Tɣilem belli imezdaɣ-agi n Jlili ițțuɛetben akka d imednuben akteṛ n wiyaḍ ? </p> 
 <p><a name="an_13:3">13:3</a> Xaṭi, meɛna a wen-d-iniɣ : m'ur tbeddlem ara tikli aț-țemtem ula d kunwi.  </p> 
 <p><a name="an_13:4">13:4</a> Neɣ am tmenṭac-nni yergazen yemmuten mi d-yeɣli fell-asen ṣṣuṛ n Silwi, tɣilem d imednuben akteṛ n imezdaɣ nniḍen n temdint n Lquds ? </p> 
 <p><a name="an_13:5">13:5</a> Xaṭi, meɛna nniɣ-awen : m'ur tbeddlem ara tikli aț-țemtem ula d kunwi.  </p> 
 <p><a name="an_13:6">13:6</a> Yewwi-yasen-d lemtel-agi : Yiwen wergaz yesɛa taneqleț teẓẓa deg yiger n tẓurin. Yusa-d iwakken a d-ikkes tibexsisin lameɛna ur yufi ara. </p> 
 <p><a name="an_13:7">13:7</a> Yenna i uxeddam n yiger-nni : tlata n yiseggasen aya nekk țțaseɣ ed iwakken a d-kkseɣ lexṛif si tneqleț agi meɛna ur d-țțafeɣ ara, gzem-iț ihi ! Acuɣeṛ ara teṭṭef akal mbla nnfeɛ ?  </p> 
 <p><a name="an_13:8">13:8</a> Axeddam-nni yerra-yas : a Sidi, eǧǧ-iț aț-țernu aseggas-a ; aț-țneqceɣ, a s-rreɣ leɣbaṛ, </p> 
 <p><a name="an_13:9">13:9</a> sya d asawen ma tefka-d lfakya eǧǧ-iț, m'ulac qeleɛ -iț.  </p> 
 <p><a name="an_13:10">13:10</a> Sidna Ɛisa yesselmad deg yiwen n lǧameɛ deg wass n westeɛfu. </p> 
 <p><a name="an_13:11">13:11</a> Tella dinna yiwet n tmeṭṭut ihelken tmenṭac yiseggasen aya ; d yiwen uṛuḥani i ț-ikerfen ur tezmir ara aț-țesbedd lqedd-is. </p> 
 <p><a name="an_13:12">13:12</a> Mi ț-iwala Sidna Ɛisa, iluɛa-ț yenna-yas : A tameṭṭut, teḥliḍ seg wekraf-im.  </p> 
 <p><a name="an_13:13">13:13</a> Issers ifassen-is fell-as , imiren kan tesbedd lqedd-is, teḥmed Sidi Ṛebbi. </p> 
 <p><a name="an_13:14">13:14</a> Ccix-nni n lǧameɛ iɣaḍ-it lḥal imi i ț-isseḥla Sidna Ɛisa deg wass n westeɛfu, yenna i lɣaci : Llan sețța wussan i deg ilaq a nexdem ; aset-ed ihi deg ussan-nni iwakken a kkun-isseḥlu mačči deg wass n westeɛfu !  </p> 
 <p><a name="an_13:15">13:15</a> Sidna Ɛisa yerra-yas : Ay at sin wudmawen ! Anwa deg-wen ur d-nețserriḥ i wezger-ines neɣ i weɣyul-is iwakken a t-yawi a d-isew ɣas deg wass n westeɛfu ?  </p> 
 <p><a name="an_13:16">13:16</a> I tmeṭṭut-agi yellan si dderya n Ibṛahim, i gekref Cciṭan tmenṭac n yiseggasen aya, eɛni ur ilaq ara a s-nekkes akraf ɣas akka d ass n westeɛfu ?  </p> 
 <p><a name="an_13:17">13:17</a> Mi d-yenna imeslayen-agi, ixṣimen-is meṛṛa nneḥcamen ma d lɣaci feṛḥen s leɛǧayeb i gxeddem.  </p> 
 <p><a name="an_13:18">13:18</a> Yenna daɣen : ?er wacu i tețțemcabi tgeldit n Ṛebbi ? ?er wacu ara ț-metleɣ ? </p> 
 <p><a name="an_13:19">13:19</a> Tețțemcabi ɣer uɛeqqa amecṭuḥ n zerriɛa n uxerḍel i geẓẓa yiwen wergaz di tebḥirt-is. Mi d-imɣi yuɣal d ttejṛa, ifṛax n igenni bnan leɛcuc deg ifurkawen-is. </p> 
 <p><a name="an_13:20">13:20</a> Yenna daɣen : ?er wacu i zemreɣ ad metleɣ tageldit n Ṛebbi ? </p> 
 <p><a name="an_13:21">13:21</a> Tețțemcabi ɣer ciṭṭuḥ yiɣes n temtunt i d-teddem tmeṭṭut, tger-it di tlata lkilat n uwren dɣa teǧǧa-t armi yuli meṛṛa.  </p> 
 <p><a name="an_13:22">13:22</a> Deg webrid-is ɣer temdint n Lquds, Sidna Ɛisa ițɛedday ɣef temdinin ț-țudrin, isselmad.  </p> 
 <p><a name="an_13:23">13:23</a> Isteqsa-t yiwen yenna-yas : A Sidi, drus n yemdanen ara yețțuselken ?  </p> 
 <p><a name="an_13:24">13:24</a> Yenna-yasen : Qellbet amek ara tkecmem si tewwurt iḍeyqen ; a wen-d-iniɣ : aṭas ara yebɣun ad kecmen lameɛna ur țțizmiren ara. </p> 
 <p><a name="an_13:25">13:25</a> M'ara d-yekker bab n wexxam ad isekkeṛ tawwurt, wid i d-yufa lḥal di beṛṛa a d-bdun asqeṛbeb ad qqaṛen : « A Sidi ! A Sidi ! Ldi-yaɣ tawwurt» ! Nețța a wen-d-yerr : ur kkun-ssineɣ ur ẓriɣ ansi i d-tekkam !?  </p> 
 <p><a name="an_13:26">13:26</a> Kunwi ad as-tinim : « anaɣ nečča neswa yid-ek, teslemdeḍ deg yizenqan nneɣ ! » </p> 
 <p><a name="an_13:27">13:27</a> Nețța a wen-d-yerr : Nniɣ-awen ur kkun-ssineɣ ara, beɛdet akkin fell-i a kunwi ixeddmen cceṛ !  </p> 
 <p><a name="an_13:28">13:28</a> Dinna ara yilin yimeṭṭawen d nndama tameqqrant m'ara twalim Ibṛahim, Isḥaq, Yeɛqub akk-d lenbiya di tgelda n yigenwan, ma d kunwi aț-țeqqimem di beṛṛa.  </p> 
 <p><a name="an_13:29">13:29</a> A d-asen si cceṛq d lɣeṛb, seg umalu d usammer, ad ṭṭfen imukan di tmeɣṛa n tgelda n igenwan.  </p> 
 <p><a name="an_13:30">13:30</a> Imiren ad ilin ineggura ara yuɣalen d imezwura, am akken daɣen ara yilin imezwura ara yuɣalen d ineggura.  </p> 
 <p><a name="an_13:31">13:31</a> Di teswiɛt-nni, kra n ifariziyen usan-d ɣer Sidna Ɛisa nnan-as : Ṛuḥ tixxeṛ syagi, atan Hiṛudus ițqellib a k-ineɣ.  </p> 
 <p><a name="an_13:32">13:32</a> Yenna-yasen : Ṛuḥet init-as i wuccen-agi : ass-a d uzekka ad ssufɣeɣ leǧnun, ad sseḥluɣ imuḍan , ass wis tlata ad fakeɣ cceɣl-iw.  </p> 
 <p><a name="an_13:33">13:33</a> Lameɛna ilaq ad kemmleɣ tikli-inu ass-a, azekka d sellazekka, axaṭer ur s-ilaq ara i nnbi ad immet beṛṛa n temdint n Lquds.  </p> 
 <p><a name="an_13:34">13:34</a> A tamdint n Lquds ! A tamdint n Lquds ineqqen lenbiya, iṛeǧǧmen wid i m-d-ițwaceggɛen s ɣuṛ Ṛebbi ! Acḥal d abrid i ɛerḍeɣ a d-jemɛeɣ arraw-im am tyaziṭ i d-ijemɛen ifṛax-is seddaw wafriwen-is, lameɛna ur tebɣim ara. </p> 
 <p><a name="an_13:35">13:35</a> Atan ihi, axxam-nwen ad ixlu yerna nniɣ-awen, ur iyi-tẓerrem ara alamma d asmi ara tinim :  Ad ițțubarek win i d-yusan s yisem n Sidi Ṛebbi.  </p> 
 <p><a name="an_14:1">14:1</a> Yiwen wass yellan d ass n westeɛfu, Sidna Ɛisa illa yețwaɛreḍ ɣer wexxam n yiwen seg yimeqqranen n yifariziyen iwakken ad yefteṛ. Wid yellan dinna țɛassan-t d acu ara yexdem. </p> 
 <p><a name="an_14:2">14:2</a> Yella dinna yiwen wergaz yesɛan lehlak n ubezzug. </p> 
 <p><a name="an_14:3">14:3</a> Sidna Ɛisa yenṭeq ɣer lɛulama n ccariɛa d yifariziyen yenna-yasen : D acu twalam ? D leḥlal win ara isseḥlun deg wass n westeɛfu neɣ ala ?  </p> 
 <p><a name="an_14:4">14:4</a> Imi yiwen deg-sen ur d-yenṭiq, Sidna Ɛisa iqeṛṛeb ɣer umuḍin-nni, yesseḥla-t, iserreḥ-as ad iṛuḥ. </p> 
 <p><a name="an_14:5">14:5</a> Dɣa yenna i wiyaḍ : Anwa deg-wen ma yeɣli-yas mmi-s neɣ wezger-ines ɣer lbir, ur t-id-ițekkes ara ɣas ma d ass n westeɛfu ?  </p> 
 <p><a name="an_14:6">14:6</a> Yiwen ur izmir a s-d-yerr awal.  </p> 
 <p><a name="an_14:7">14:7</a> Mi gwala wid yețwaɛerḍen bdan țextiṛin imukan imezwura, Sidna Ɛisa yewwi-yasen-d lemtel-agi yenna yasen :  </p> 
 <p><a name="an_14:8">14:8</a> M'ara k-id-yeɛreḍ yiwen ɣer tmeɣṛa, ɣurek ur țțaṭṭaf ara amkan amezwaru ! Axaṭer yezmer ad yili yiwen ger inebgawen yesɛan leqdeṛ akteṛ-ik , </p> 
 <p><a name="an_14:9">14:9</a> a d-yas win i kkun-iɛerḍen i sin a k-yini : « eǧǧ-as amkan-nni i wagi ! » Imiren aț-țenneḥcameḍ, aț-țṛuḥeḍ aț-țeṭṭfeḍ amkan aneggaru.  </p> 
 <p><a name="an_14:10">14:10</a> Lameɛna m'ara tețwaɛeṛḍeḍ, ṭṭef amkan aneggaru iwakken m'ara d-yas win i k-id-iɛerḍen, a k-yini : « ay aḥbib ɛeddi-d ɣer zdat ! » Imiren aț-țesɛuḍ leqdeṛ zdat inebgawen meṛṛa.  </p> 
 <p><a name="an_14:11">14:11</a> Axaṭer kra n win yessalayen iman-is a t-id-yessers Ṛebbi , ma d win yesrusuyen iman-is a t-yerfed. </p> 
 <p><a name="an_14:12">14:12</a> Yenna daɣen i win i t-id iɛeṛḍen : M'ara tebɣuḍ aț-țseččeḍ, ur d-ɛeṛṛeḍ ara imdukkal-ik neɣ atmaten ik, ur d-ɛeṛṛeḍ ara imawlan-ik neɣ lǧiran-ik imeṛkantiyen ; m'ulac a k ɛerḍen ula d nutni iwakken a k-d-rren lxiṛ-ik.  </p> 
 <p><a name="an_14:13">14:13</a> Lameɛna m'ara txedmeḍ tameɣṛa, ɛṛeḍ-ed igellilen, ineɛyuba, iquḍaren d yiderɣalen. </p> 
 <p><a name="an_14:14">14:14</a> Ili-k di lfeṛḥ imi ur zmiren ara a k-d-rren lxiṛ-ik, axaṭer lxiṛ-ik a k-id-yuɣal asm'ara d-ḥyun wid yellan d iḥeqqiyen ɣer Ṛebbi.  </p> 
 <p><a name="an_14:15">14:15</a> Mi gesla i imeslayen-agi, yiwen seg inebgawen inṭeq-ed yenna i Sidna Ɛisa : Amasseɛd n win ara yeččen tiremt di tgelda n yigenwan!  </p> 
 <p><a name="an_14:16">14:16</a> Sidna Ɛisa yerra-yas : Yiwen wergaz ixdem imensi, iɛreḍ-ed aṭas lɣaci. </p> 
 <p><a name="an_14:17">14:17</a> Lweqt n imensi, iceggeɛ aqeddac-is iwakken ad yini i inebgawen : aset-ed ! Kullec iwjed ! </p> 
 <p><a name="an_14:18">14:18</a> Akken ma llan ufan-d sebba. Amezwaru yenna-yas : « aql-i uɣeɣ iger, ilaq ad ṛuḥeɣ a t-id-ẓreɣ , di leɛnaya-k semmeḥ-iyi ». </p> 
 <p><a name="an_14:19">14:19</a> Wayeḍ yenna-yas : « aql-i uɣeɣ-d xemsa n tyugiwin n yezgaren bɣiɣ ad ṛuḥeɣ a tent-ɛerḍeɣ, di leɛnaya-k semmeḥ iyi ». </p> 
 <p><a name="an_14:20">14:20</a> Wayeḍ daɣen yenna-yas : « tura kan i zewǧeɣ, ulamek ara d aseɣ ».  </p> 
 <p><a name="an_14:21">14:21</a> Mi d-yuɣal uqeddac ɣer umɛellem-is, yeḥka-yas ayen akk i s-d-nnan. Bab n wexxam yerfa, yenna i uqeddac-is : « azzel, ṛuḥ ɣer yiberdan d yizenqan n temdint, tɛeṛḍeḍ-ed iẓawaliyen, ineɛyuba, iderɣalen d iquḍaren ». </p> 
 <p><a name="an_14:22">14:22</a> Mi d-yuɣal uqeddac-nni yenna-yas : a Sidi, ayen i yi-d-tenniḍ xedmeɣ-t yerna mazal llan imukan. </p> 
 <p><a name="an_14:23">14:23</a> Amɛellem yenna i uqeddac is : « effeɣ ɣer iberdan n tudrin d lexlawi ; wid akk ara tafeḍ, ḥṛeṣ-iten a d asen iwakken ad iččaṛ wexxam-iw. »  </p> 
 <p><a name="an_14:24">14:24</a> Atan nniɣ-awen : ula d yiwen seg wid-nni yețwaɛerḍen d imezwura ur iɛerreḍ imensi-inu.  </p> 
 <p><a name="an_14:25">14:25</a> Aṭas n lɣaci i geddan d Sidna Ɛisa. Yezzi ɣuṛ-sen yenna-yasen :  </p> 
 <p><a name="an_14:26">14:26</a> Kra n win ara d-yasen ɣuṛ-i, ma iḥemmel baba-s d yemma-s neɣ tameṭṭut-is d warraw-is neɣ ayetma-s d yessetma-s neɣ iḥemmel iman-is akteṛ-iw, ur izmir ara ad yili d anelmad-iw.  </p> 
 <p><a name="an_14:27">14:27</a> Kra n win ur neqbil ara ad yeɛteb ɣef ddemma n yisem-iw yerna ur iyi-d-itbiɛ ara, ur izmir ara ad yili d anelmad-iw.  </p> 
 <p><a name="an_14:28">14:28</a> Anwa deg-wen ma yebɣa ad ibnu lbeṛǧ, ur yețɣimi ara ad ixdem uqbel leḥsab-is, iwakken ad iẓer ma yezmer a t-ifak ? </p> 
 <p><a name="an_14:29">14:29</a> Axaṭer ma yebda lsas yeǧǧa-t akken, kra n wid ara t-iẓren ad stehzin fell-as ad inin : </p> 
 <p><a name="an_14:30">14:30</a> argaz-agi yebda lsas ur izmir ad ikemmel lebni.  </p> 
 <p><a name="an_14:31">14:31</a> Neɣ anwa agellid ara yekkren ad innaɣ d ugellid nniḍen, ur ixeddem ara uqbel leḥsab iwakken ad iẓer ma yezmer ad iqabel s ɛecṛa alaf iɛsekṛiwen win i d-iteddun ɣuṛ-es s ɛecrin alef iɛsekriwen ?  </p> 
 <p><a name="an_14:32">14:32</a> Ma iwala ur s-izmir ara, ad iceggeɛ ɣuṛ-es uqbel a d-yaweḍ, iwakken ad ifru yid-es tamsalt s lehna.  </p> 
 <p><a name="an_14:33">14:33</a> S wakka, yiwen ur yezmir ad yili d anelmad-iw m'ur yeqbil ara ad yeǧǧ ayen akk yesɛa.  </p> 
 <p><a name="an_14:34">14:34</a> Lmelḥ d ayen yelhan, lameɛna ma tṛuḥ-as lbenna-s amek ara s-ț-id-nerr ?  </p> 
 <p><a name="an_14:35">14:35</a> Ur yelhi i wakal, ur yelhi i leɣbaṛ, ilaq kan a t-nḍeggeṛ ɣer beṛṛa. Win yesɛan imeẓẓuɣen isellen, isel-ed !..  </p> 
 <p><a name="an_15:1">15:1</a> Imekkasen n tebzert akk-d yir imdanen țțasen-d ɣer Sidna Ɛisa iwakken a s-slen.  </p> 
 <p><a name="an_15:2">15:2</a> Ifariziyen d lɛulama n ccariɛa iɣaḍ-iten lḥal qqaṛen wway garasen : « argaz-agi yesṭerḥib s imednuben yerna yețɣimi yid-sen ɣer lmakla ».  </p> 
 <p><a name="an_15:3">15:3</a> Dɣa Sidna Ɛisa yewwi-yasen-d lemtel-agi :  </p> 
 <p><a name="an_15:4">15:4</a> Anwa deg-wen ma yesɛa meyya wulli tṛuḥ-as yiwet deg-sent, ur yețțaǧa ara di lexla țesɛa uțesɛin nniḍen akken ad iṛuḥ a d-inadi ɣef tin i s-iɛeṛqen alamma yufa-ț ?  </p> 
 <p><a name="an_15:5">15:5</a> M'ara ț-yaf, a ț-id-ibibb ɣef tuyat-is s lfeṛḥ.  </p> 
 <p><a name="an_15:6">15:6</a> M'ara d-yaweḍ ɣer wexxam, ad issiwel i imdukkal-is d lǧiran-is, a sen-yini : feṛḥet yid-i, atan ufiɣ tixsi-nni i yi-iɛeṛqen.  </p> 
 <p><a name="an_15:7">15:7</a> S wakka nniɣ-awen : ad yili lfeṛḥ d ameqqran deg igenni ɣef yiwen umednub i d-yuɣalen ɣer webrid wala ɣef țesɛa uțesɛin nniḍen ur neɛṛiq ara.  </p> 
 <p><a name="an_15:8">15:8</a> Neɣ anta tameṭṭut ma tesɛa ɛecṛa n twiztin tṛuḥ-as yiwet, ur tceɛɛel ara taftilt, ur tberrez ara axxam akken aț-țqelleb fell-as alamma tufa-ț ?  </p> 
 <p><a name="an_15:9">15:9</a> Mi ț-tufa aț-țessiwel i tmeddukal-is ț-țǧiratin-is a sent-tini : ufiɣ tawizeț-nni i yi-ṛuḥen ! Feṛḥemt yid-i !  </p> 
 <p><a name="an_15:10">15:10</a> S wakka a wen-d-iniɣ : yețțili lfeṛḥ d ameqqran ɣer lmalayekkat ɣef yiwen umednub i d-yuɣalen ɣer webrid.  </p> 
 <p><a name="an_15:11">15:11</a> Yenna-yasen daɣen : Yiwen wergaz yesɛa sin warrac. </p> 
 <p><a name="an_15:12">15:12</a> Ameẓyan deg-sen yenna i baba-s : a baba, efk-iyi-d amur i yi-d-iṣaḥen deg wayla-k. Dɣa baba-s yefka-yas amur-is.  </p> 
 <p><a name="an_15:13">15:13</a> Mi Ɛeddan kra n wussan, ikker ameẓyan-nni ijmeɛ-ed akk amur-is, izzenz-it, ibeddel tamurt, iṛuḥ ɣer yiwet n tmurt ibeɛden. Dinna yewwi-t zzhu, yesṛuḥ ayen akk yesɛa. </p> 
 <p><a name="an_15:14">15:14</a> Mi i gṣeṛṛef akk idrimen is, yeɣli-d laẓ d ameqqran di tmurt nni, ula d nețța yuɣal yelluẓ. </p> 
 <p><a name="an_15:15">15:15</a> Yufa lxedma ɣer yiwen umezdaɣ n tmurt nni, iceggeɛ-it ad yeks taqeḍɛit n yilfan.  </p> 
 <p><a name="an_15:16">15:16</a> Acḥal imenna ad yečč ulamma d axeṛṛub-nni i tețțen yilfan-nni, meɛna yiwen ur as-d-yefki.  </p> 
 <p><a name="an_15:17">15:17</a> Ihi yebda yețxemmim deg iman-is yenna : « acḥal n ixeddamen yellan ɣer baba ṛwan aɣṛum, nekk yenɣa-yi laẓ dagi.  </p> 
 <p><a name="an_15:18">15:18</a> Ad kkreɣ kan ad uɣaleɣ ɣer baba, a s-iniɣ : a baba ɛuṣaɣ Ṛebbi erniɣ-k keččini ; </p> 
 <p><a name="an_15:19">15:19</a> ur uklaleɣ ara ad iliɣ d mmi-k, ḥseb-iyi am yiwen seg ixeddamen-ik »  </p> 
 <p><a name="an_15:20">15:20</a> Ikker iṛuḥ ɣer baba-s. Akken qṛib ad yaweḍ ɣer wexxam, baba-s iɛqel-it-id si lebɛid, iɣaḍ-it, yuzzel-ed ɣuṛ-es. Yeṭṭef-it ger iɣallen-is isellem fell-as.  </p> 
 <p><a name="an_15:21">15:21</a> Mmi-s yenna-yas : « a baba, ɛuṣaɣ Ṛebbi rniɣ-k keččini, ur uklaleɣ ara a yi-tḥesbeḍ d mmi-k ». </p> 
 <p><a name="an_15:22">15:22</a> Lameɛna baba-s ikker yenna i iqeddacen-is : « ɣiwlet awit-ed abeṛnus-nni n leḥrir selset-as-t, qnet-as taxatemt i uḍaḍ-is ternum-as isebbaḍen i iḍaṛṛen-is.  </p> 
 <p><a name="an_15:23">15:23</a> Awit-ed agenduz-nni yeṭṭuqten tezlum-t a t-nečč, a nexdem tameɣṛa ; </p> 
 <p><a name="an_15:24">15:24</a> axaṭer mmi-nni i ḥesbeɣ yemmut yuɣal-ed idder, yella yeɛṛeq tura iban-ed ». Dɣa bdan tameɣṛa.  </p> 
 <p><a name="an_15:25">15:25</a> Mmi-s amenzu yella di lexla. Mi d-yuɣal, akken qṛib a d-yaweḍ ɣer wexxam, yesla i ccna d ccḍeḥ.  </p> 
 <p><a name="an_15:26">15:26</a> Yessawel i yiwen seg iqeddacen, isteqsa-t ɣef wayen yedṛan. </p> 
 <p><a name="an_15:27">15:27</a> Aqeddac nni yenna-yas : « d gma-k i d-yuɣalen, baba-k ifṛeḥ aṭas imi i d-yuɣal di lehna, yezla-yas agenduz-nni yeṭṭuqten.  </p> 
 <p><a name="an_15:28">15:28</a> Mi gesla i yimeslayen-nni, yerfa yugi ad ikcem ɣer wexxam. Baba-s yeffeɣ a t-iḥellel iwakken ad ikcem, </p> 
 <p><a name="an_15:29">15:29</a> lameɛna nețța yenna-yas : « acḥal iseggasen nekk qeddceɣ fell-ak, ula d yiwen webrid ur ɛuṣaɣ awal-ik, leɛmeṛ ur iyi-tefkiḍ ula d yiwen yiɣid a t-zluɣ iwakken ad feṛḥeɣ d imdukkal-iw. </p> 
 <p><a name="an_15:30">15:30</a> ma d mmi-k-agi i gesṛuḥen ayen akk yesɛa ɣef yir tilawin, i nețța tezliḍ agenduz-nni yeṭṭuqten ! »  </p> 
 <p><a name="an_15:31">15:31</a> Ikker baba-s yenna-yas : A mmi, kečč kull ass tețțiliḍ yid-i, ayen akk sɛiɣ d ayla-k.  </p> 
 <p><a name="an_15:32">15:32</a> Lameɛna ilaq-aɣ a nefṛeḥ axaṭer gma-k i ḥesbeɣ yemmut atan yuɣal-ed idder, yella ijaḥ, tura iban-ed.  </p> 
 <p><a name="an_16:1">16:1</a> Sidna Ɛisa yenna daɣen i inelmaden-is : -- Yiwen wergaz d ameṛkanti yesɛa lewkil ; lewkil-agi ccetkan fell-as ɣer umɛellem-is nnan-as : « lewkil-ik ițḍeggiɛ ayla-k ».  </p> 
 <p><a name="an_16:2">16:2</a> Amɛellem-is issawel-as yenna yas : « d acu-ten imeslayen-agi i sliɣ fell-ak ? Efk-iyi-d leḥsab ɣef wayen akk i d-teskecmeḍ d wayen i tessufɣeḍ, axaṭer sya d asawen ur tețțiliḍ ara d lewkil-iw ». </p> 
 <p><a name="an_16:3">16:3</a> Lewkil-agi ixemmem deg iman-is yenna : d acu ara xedmeɣ imi amɛellem-iw ad iyi ikkes amkan-iw ? Ad xedmeɣ akal... Ur zmireɣ ara ! Ad țreɣ.... ssetḥaɣ ! </p> 
 <p><a name="an_16:4">16:4</a> ?riɣ d acu ara xedmeɣ, iwakken m'ara yi-istixxeṛ umɛellem-iw, ad afeɣ wid ara yi-iɛiwnen !  </p> 
 <p><a name="an_16:5">16:5</a> Yessawel-asen yiwen yiwen i wid akk yesɛan ṭṭlaba ɣer umɛellem-is. Yenna i umezwaru : « Acḥal i k-ițalas umɛellem-iw ? »  </p> 
 <p><a name="an_16:6">16:6</a> Argaz-nni yerra-yas-d : « Meyya yecbuyla n zzit uzemmur. » Yenna-yas : « sellek awi-d leḥsab ik, qqim taruḍ xemsin ».  </p> 
 <p><a name="an_16:7">16:7</a> Yenna daɣen i wayeḍ : « i keččini, acḥal i k-ițalas ? » Yenna-yas-d : « meyya tcekkaṛin n yirden. » Yenna-yas : « awi-d leḥsab-ik, qqim taruḍ tmanyin».  </p> 
 <p><a name="an_16:8">16:8</a> Amɛellem n lewkil-nni axeddaɛ icekkeṛ-it ɣef tiḥeṛci-ines axaṭer arraw n ddunit-agi ḥeṛcen di lecɣal wway gar-asen akteṛ n warraw n tafat.  </p> 
 <p><a name="an_16:9">16:9</a> Ma d nekk atan a wen-d iniɣ: sxedmet adrim n ddunit-agi iwakken aț-țesɛum imdukkal, s wakka asm'ara yefnu cci n ddunit, aț-țețțuqeblem di tmezduɣin n dayem.  </p> 
 <p><a name="an_16:10">16:10</a> Ma nesɛa laman deg yiwen ɣef tɣawsiwin timecṭuḥin, a nețkel fell-as ula ɣef tmeqqranin ; win yellan d axeddaɛ di tɣawsiwin timecṭuḥin, ad yili d axeddaɛ ula di tmeqqranin.  </p> 
 <p><a name="an_16:11">16:11</a> Ma yella tețḍeggiɛem leṛẓaq n ddunit-agi, anwa ara kkun-iwekklen ɣef leṛẓaq n tideț ?  </p> 
 <p><a name="an_16:12">16:12</a> Ma yella ulac daɣen laman deg-wen ɣef wayen i wen-iwekkel walebɛaḍ, amek ara wen-d-yefk Sidi Ṛebbi ayen i wen-ihegga i kunwi ?  </p> 
 <p><a name="an_16:13">16:13</a> Ulac aqeddac ara iqedcen ɣef sin yemɛellmen : ma iḥemmel yiwen ad ikṛeh wayeḍ neɣ ma yeṭṭef deg yiwen ur yețțak ara lqima i wayeḍ. Ur tezmirem ara aț-țqedcem ɣef Ṛebbi ma yella tettabaɛem leṛẓaq n ddunit agi.  </p> 
 <p><a name="an_16:14">16:14</a> Ifariziyen i gesmeḥsisen i wayen i d-iqqaṛ Sidna Ɛisa, stehzayen fell-as axaṭer nutni ḥemmlen idrimen ; </p> 
 <p><a name="an_16:15">16:15</a> ma d nețța yenna-yasen : Tesbegginem-d iman-nwen d iḥeqqiyen zdat medden, meɛna Sidi Ṛebbi yessen ulawen-nwen ; ayen yesɛan ccan ɣer yemdanen di ddunit-agi, d ayen yețwakeṛhen ɣer Sidi Ṛebbi.  </p> 
 <p><a name="an_16:16">16:16</a> Uqbel lweqt n Yeḥya aɣeṭṭas, kullec iteddu s ccariɛa n Musa d wayen i d-xebbṛen lenbiya. Tura, lexbaṛ n lxiṛ yeɛnan tgelda n Ṛebbi ițțubecceṛ ; mkul yiwen yekkat amek ara ț-ikcem s ddreɛ. </p> 
 <p><a name="an_16:17">16:17</a> Yeshel i igenni d lqaɛa ad fnun, ma d ccariɛa n Sidi Ṛebbi ur ițțanqas seg-s ula d yiwen n usekkil. </p> 
 <p><a name="an_16:18">16:18</a> Kra n win ara yebrun i tmeṭṭut-is iɛawed zzwaǧ, yezna ; kra n win ara yaɣen tameṭṭut yennebran, yezna daɣen.  </p> 
 <p><a name="an_16:19">16:19</a> Yiwen wergaz d ameṛkanti, ițlusu anagar llebsa ifazen n leḥrir aṛqaq ; mkul ass ixeddem tameɣṛa, ițɛici di zzhu d lfeṛḥ.  </p> 
 <p><a name="an_16:20">16:20</a> Yiwen igellil isem-is Laɛẓar, iččuṛ d ideddiyen, ițɣimi ɣer tewwurt n umeṛkanti-nni, </p> 
 <p><a name="an_16:21">16:21</a> iṭṭamaɛ deg-s ad yečč ɣas d ayen i gɣellin ɣer lqaɛa ; ula d iqjan țțasen-d ad mecḥen ideddiyen-is.  </p> 
 <p><a name="an_16:22">16:22</a> Asmi yemmut uẓawali-nni, ddment-eț lmalayekkat wwint-eț ɣer igenni ɣer wanda yella Ibṛahim. Ameṛkanti-nni yemmut ula d nețța, meḍlen-t. </p> 
 <p><a name="an_16:23">16:23</a> Di laxeṛt yenɛețțab aṭas, yerfed allen-is, iwala mebɛid Ibṛahim akk-d Laɛẓar ɣer tama-s.  </p> 
 <p><a name="an_16:24">16:24</a> Iɛeggeḍ yenna-yas : « A baba Ibṛahim, ḥunn fell-i ceggeɛ-ed Laɛẓar ad iger ulamma d ixef n uḍad-is deg waman ad issismeḍ iles-iw, aql-i nneɛtabeɣ aṭas deg uḥǧaǧu-yagi n tmes. »  </p> 
 <p><a name="an_16:25">16:25</a> Ibṛahim yerra-yas : A mmi, mmekti-d belli tewwiḍ amur-ik di ddunit ; ma d Laɛẓar yeṛwa lehmum. Tura nețța yețțuṣebbeṛ yufa dagi lfeṛḥ, kečč iṣaḥ-ik-id lqeṛḥ. </p> 
 <p><a name="an_16:26">16:26</a> Yerna yella gar-aneɣ yiwen yeɣzeṛ annect ila-t, wid yebɣan ad zegren sya ɣuṛ-wen, ur zmiren ara ; kunwi daɣen ur tezmirem ara a d-zegrem ɣuṛ-nneɣ.  </p> 
 <p><a name="an_16:27">16:27</a> Ameṛkanti-nni yenna-yas : Ihi a baba Ibṛahim di leɛnaya-k ceggeɛ Laɛẓar ɣer wexxam n baba ; </p> 
 <p><a name="an_16:28">16:28</a> ad iɛeggen i xemsa-nni wayetma, iwakken ur d-țțasen ara ula d nutni ɣer wemkan-agi n leɛtab.  </p> 
 <p><a name="an_16:29">16:29</a> Ibṛahim yerra-yas : Atmaten-ik ɣuṛ-sen ccariɛa n Musa d lenbiya, a ten-tebɛen !  </p> 
 <p><a name="an_16:30">16:30</a> Ameṛkanti-nni yenna-yas-d : A baba Ibṛahim, ur țḥessisen ara i ccariɛa d lenbiya lameɛna ma yuɣal ɣuṛ-sen yiwen syagi, ad beddlen tikli.  </p> 
 <p><a name="an_16:31">16:31</a> Ibṛahim yerra-yas : M'ur semḥessen ara i ccariɛa n Musa d lenbiya, atan ɣas ma yuɣal yiwen si lmegtin ur as-smeḥsisen ara.  </p> 
 <p><a name="an_17:1">17:1</a> Sidna Ɛisa yenna i inelmaden is imeslayen-agi : -- D lmuḥal ur d-țilint ara sebbat ara yesseɣlin imdanen di ddnub. A nnger n win ara yilin d sebba n uɣelluy ; </p> 
 <p><a name="an_17:2">17:2</a> axiṛ a s-ɛelqen aɣaṛef n tsirt ɣer temgeṛṭ-is, a t-ḍeggṛen ɣer lebḥeṛ wala ad yesseɣli di ddnub yiwen seg imecṭuḥen-agi.  </p> 
 <p><a name="an_17:3">17:3</a> ?adret ɣef yiman-nwen ! Ma yeḍlem gma-k ssefhem-it, ma yendem deg wayen ixdem semmeḥ as. </p> 
 <p><a name="an_17:4">17:4</a> ?as ma yeḍlem-ik sebɛa iberdan deg wass, ma yusa-d ɣuṛ-ek sebɛa tikkal a k-d-yini : « aql-i ndemmeɣ deg wayen xedmeɣ », ilaq a s tsemmḥeḍ.  </p> 
 <p><a name="an_17:5">17:5</a> Ṛṛusul n Sidna Ɛisa nnan-as : A Sidi ssemɣeṛ liman-nneɣ !  </p> 
 <p><a name="an_17:6">17:6</a> Sidna Ɛisa yerra-yasen : Lemmer tesɛam liman ulamma annect n uɛeqqa n yired, aț-țizmirem aț-ținim i ttejṛa-yagi n țut qleɛ sya tṛuḥeḍ aț-țeẓẓuḍ iman-im di lebḥeṛ, a wen-taɣ awal.  </p> 
 <p><a name="an_17:7">17:7</a> Anwa deg-wen ara yesɛun axeddam ikerrzen neɣ ikessen lmal, ara s-yinin m'ara d-yuɣal si lexla : « lɛeslama-inek, qqim aț-țesteɛfuḍ, tura a k-d-awiɣ aț-țeččeḍ ». </p> 
 <p><a name="an_17:8">17:8</a> Mačči akka ara s-yini, meɛna a s-yini : « ɣiwel beddel lqecc-ik tawiḍ-iyi-d ad ččeɣ ad sweɣ, mi ččiɣ ṛwiɣ, imiren aț-țeččeḍ aț-țesweḍ ula d keččini. »  </p> 
 <p><a name="an_17:9">17:9</a> Eɛni ad icekkeṛ axeddam-is imi gexdem ayen i s-yumeṛ ? </p> 
 <p><a name="an_17:10">17:10</a> Kunwi daɣen m'ara txedmem ayen i wen-d yețwamṛen, init : d iqeddacen kan i nella, nexdem ayen ilaqen a t-nexdem.  </p> 
 <p><a name="an_17:11">17:11</a> Deg webrid-is ɣer temdint n Lquds, Sidna Ɛisa iɛedda ger tmurt n Samarya akk ț-țmurt n Jlili. </p> 
 <p><a name="an_17:12">17:12</a> Mi gekcem ɣer yiwet n taddart, mmugren t-id ɛecṛa imuḍan ihelken lbeṛs, bedden mebɛid </p> 
 <p><a name="an_17:13">17:13</a> ɛeggḍen nnan-as : A Sidna Ɛisa ! A Sidi ḥunn fell-aɣ !  </p> 
 <p><a name="an_17:14">17:14</a> Mi ten-iwala, Sidna Ɛisa yenna yasen : Ṛuḥet a kkun-walin lmuqedmin, a d-cehden belli teḥlam. Deg webrid-nsen mi ṛuḥen, akken walan iman-nsen ḥlan ṣfan, </p> 
 <p><a name="an_17:15">17:15</a> yiwen deg-sen yuɣal-ed seg webrid-nni yețḥemmid Ṛebbi s kra yellan di taɣect-is. </p> 
 <p><a name="an_17:16">17:16</a> Yusa-d yeɣli ɣer iḍaṛṛen n Sidna Ɛisa, iseǧǧed zdat-es, icekkeṛ-it, yerna argaz-agi d aṣamari i gella. </p> 
 <p><a name="an_17:17">17:17</a> Sidna Ɛisa yenna i lɣaci : Eɛni ur ḥlin ara di ɛecṛa yid-sen ? I țesɛa nniḍen anda llan ? </p> 
 <p><a name="an_17:18">17:18</a> Anagar abeṛṛani-agi i d-yuɣalen ad yeḥmed Ṛebbi !  </p> 
 <p><a name="an_17:19">17:19</a> Dɣa yenna i usamari-nni : Kker fell-ak uɣal ɣer wexxam ik, imi tumneḍ yis-i, tețțusellkeḍ.  </p> 
 <p><a name="an_17:20">17:20</a> Ifariziyen steqsan Sidna Ɛisa melmi ara d-tas lḥekma n tgeldit n Sidi Ṛebbi. Sidna Ɛisa yerra-yasen : Lḥekma n Sidi Ṛebbi mačči d ayen țwalint wallen. </p> 
 <p><a name="an_17:21">17:21</a> Ur nezmir ara a d-nini : ațan dagi neɣ ațan dihin, axaṭer lḥekma n Sidi Ṛebbi ațan gar-wen.  </p> 
 <p><a name="an_17:22">17:22</a> Sidna Ɛisa yenna i inelmaden-is : A d-yas lweqt i deg ara tmennim aț-țeẓrem Mmi-s n bunadem ulamma d yiwen wass lameɛna ur kkun-id-ițṣaḥ ara. </p> 
 <p><a name="an_17:23">17:23</a> Imiren ma nnan-awen-d : atah dagi neɣ atan dihin ur țṛuḥut ara, ur țțazzalet ara, </p> 
 <p><a name="an_17:24">17:24</a> axaṭer am lebṛaq m'ara yewwet seg yixef n igenni ɣer wayeḍ, akken ara yili Mmi-s n bunadem ass n tuɣalin-is. </p> 
 <p><a name="an_17:25">17:25</a> Tazwara ilaq ad yeɛteb aṭas, yerna lǧil-agi ur t-iqebbel ara.  </p> 
 <p><a name="an_17:26">17:26</a> D ayen yedṛan di zzman n Nuḥ ara yedṛun deg ussan n tuɣalin n Mmi-s n bunadem.  </p> 
 <p><a name="an_17:27">17:27</a> Imdanen llan tețțen, țessen, țemyezwaǧen, zeggjen i dderya-nsen, armi d asmi yekcem Nuḥ ɣer lbabuṛ ; yewwet-ed uḥemmal, neflen-d waman ɣef ddunit, imdanen meṛṛa mmuten.  </p> 
 <p><a name="an_17:28">17:28</a> D ayen yedṛan di zzman n Luṭ ara yedṛun daɣen : imdanen tețțen tessen, țțaɣen znuzun, țeẓẓun, bennun ; </p> 
 <p><a name="an_17:29">17:29</a> asmi d-yeffeɣ Luṭ si temdint n ?udum, teɣli-d seg igenni tmes d ukebri i ten-isnegren akk. </p> 
 <p><a name="an_17:30">17:30</a> Akken ara d-tedṛu asm'ara d-iban Mmi-s n bunadem.  </p> 
 <p><a name="an_17:31">17:31</a> Ass-nni win ara yilin sufella n wexxam ur ilaq ara ad yekcem a d-iddem lqecc-is ; win i d-yufa lḥal di lexla ur ilaq ara ad yuɣal ɣer deffir ; </p> 
 <p><a name="an_17:32">17:32</a> mmektit-ed tameṭṭut n Luṭ.  </p> 
 <p><a name="an_17:33">17:33</a> Win ara yebɣun ad isellek tudert-is ad a s-tṛuḥ, win iwumi ara tṛuḥ ɣef ddemma n yisem-iw a ț-isellek.  </p> 
 <p><a name="an_17:34">17:34</a> Qqaṛeɣ-awen : deg iḍ-nni, ger sin ara yilin deg yiwen wusu, yiwen ad ițwarfed wayeḍ a d-yeqqim.  </p> 
 <p><a name="an_17:35">17:35</a> Ger snat n tilawin yeẓẓaden, yiwet aț-țețwarfed tayeḍ a d-teqqim. </p> 
 <p><a name="an_17:36">17:36</a> Ger sin yergazen ara yilin di lexla, yiwen ad ițwarfed wayeḍ a d-yeqqim. </p> 
 <p><a name="an_17:37">17:37</a> Inelmaden-is steqsan-t nnan-as : Anda ara yedṛu wayagi a Sidi ? Yenna-yasen : Anda yella umurḍus, dinna ara a d-nejmaɛen igudar.  </p> 
 <p><a name="an_18:1">18:1</a> Sidna Ɛisa yewwi-yasen-d lemtel-agi iwakken ad deɛɛun daymen ɣer Sidi Ṛebbi ur feččlen ara. </p> 
 <p><a name="an_18:2">18:2</a> Yenna-yasen : Deg yiwet n temdint yella yiwen lqaḍi, ur ițțagad Ṛebbi ur yețqadaṛ imdanen. </p> 
 <p><a name="an_18:3">18:3</a> Di temdint-nni tella daɣen yiwet n taǧǧalt tețṛuḥu ɣuṛ-es, teqqaṛ-as : « eḥkem s lḥeqq gar-i d wexṣim-iw. »  </p> 
 <p><a name="an_18:4">18:4</a> Aṭas i geqqim yegguma a s-yefk lḥeqq, meɛna ixemmem deg yiman-is yenna : « taǧǧalt-agi eɛyiɣ deg-es ! ?as ur țțaggadeɣ Ṛebbi ur ḥsibeɣ yiwen </p> 
 <p><a name="an_18:5">18:5</a> a s-fkeɣ lḥeqq akken ur d-tețțuɣal ara a yi-teṛṛeẓ aqeṛṛuy-iw. »  </p> 
 <p><a name="an_18:6">18:6</a> Dɣa Sidna Ɛisa yenna : Twalam ayen i d-yenna lqaḍi agi amesbaṭli ! </p> 
 <p><a name="an_18:7">18:7</a> Amek Sidi Ṛebbi ur d-yețțak ara lḥeqq i wid i gextaṛ, i gețɛeggiḍen ɣuṛ-es am yiḍ am ass ? A wen-d-iniɣ : ur yețɛeṭṭil ara iwakken a ten-iɛiwen, a sen-yefk lḥeqq.  </p> 
 <p><a name="an_18:8">18:8</a> Meɛna Mmi-s n bunadem asm'ara d-yas, wissen ma d-yaf liman di ddunit ?  </p> 
 <p><a name="an_18:9">18:9</a> Yenna-d daɣen lemtel-agi ɣef kra n yemdanen iḥesben iman-nsen d iḥeqqiyen ɣer Ṛebbi, iḥeqqṛen wiyaḍ :  </p> 
 <p><a name="an_18:10">18:10</a> Sin yergazen ulin ɣer lǧameɛ ad ẓallen ; yiwen (d ccix n lǧameɛ) n ukabar n ifariziyen, wayeḍ d amekkas (ixeddmen ɣer iṛumaniyen istɛemṛen tamurt).  </p> 
 <p><a name="an_18:11">18:11</a> Afarizi ibedd yețẓalla yeqqaṛ deg iman-is : a k-ḥemdeɣ a k-cekkṛeɣ a Sidi Ṛebbi imi ur lliɣ ara am wid yellan d imcumen, d ixeddaɛen, yețɛicin di zzna ; a k-cekkṛeɣ daɣen imi ur lliɣ ara am umekkas-agi.  </p> 
 <p><a name="an_18:12">18:12</a> ?țuẓumeɣ sin wussan di dduṛt, țțakeɣ leɛcuṛ seg wayen sɛiɣ.  </p> 
 <p><a name="an_18:13">18:13</a> Amekkas-nni ibedd mebɛid, issetḥa ad yerfed ula d allen-is ɣer igenni, yekkat deg idmaren-is yeqqaṛ : « a Sidi Ṛebbi, ḥunn fell-i nekk yellan d amednub ! »  </p> 
 <p><a name="an_18:14">18:14</a> A wen-d-iniɣ : amekkas-nni yuɣal ɣer wexxam-is di lehna, yețwaqbel ɣer Sidi Ṛebbi, ma d afarizi-nni ur yețwaqbel ara. Kra n win yessimɣuṛen iman-is a t-id-isres Sidi Ṛebbi ; ma d win yessimẓiyen iman-is a t-issaɛli.  </p> 
 <p><a name="an_18:15">18:15</a> Lɣaci țțawin-as-ed ula d llufanat iwakken ad issers afus-is fell-asen a ten-ibarek. Inelmaden-is mi walan ayagi, țnaɣen-ten. </p> 
 <p><a name="an_18:16">18:16</a> Sidna Ɛisa issawel asen-d yenna : Anfet-asen i warrac imeẓyanen a d-asen ɣuṛ-i ur ten-țțarrat ara, axaṭer tagelda n Ṛebbi tețwahegga i wid yellan am nutni. </p> 
 <p><a name="an_18:17">18:17</a> A wen-iniɣ tideț : kra n win ur neqbil ara tageldit n Sidi Ṛebbi am weqcic ameẓyan, ur ț-ikeččem ara.  </p> 
 <p><a name="an_18:18">18:18</a> Yiwen umeṛkanti isteqsa Sidna Ɛisa yenna-yas : Ay argaz n lɛali, d acu i yi ilaqen a t-xedmeɣ iwakken ad sɛuɣ tudert n dayem ?  </p> 
 <p><a name="an_18:19">18:19</a> Sidna Ɛisa yenna-yas : Acuɣeṛ i yi-d-tenniḍ « ay argaz lɛali » ? Ulac win yellan d lɛali-t anagar Sidi Ṛebbi ! </p> 
 <p><a name="an_18:20">18:20</a> Tessneḍ ayen i d-tenna ccariɛa n Musa :  ur xeddem ara zzna, ur neqq ara, ur țțaker ara, ur țcehhid ara s ẓẓur, qadeṛ baba-k d yemma-k.   </p> 
 <p><a name="an_18:21">18:21</a> Argaz-nni yenna-yas : Ayagi akk xeddmeɣ-t seg wasmi lliɣ d ameẓyan.  </p> 
 <p><a name="an_18:22">18:22</a> Mi gesla Sidna Ɛisa i imeslayen agi, yenna-yas : Ihi txuṣṣ-ik yiwet lḥaǧa kan : ṛuḥ zzenz ayen akk tesɛiḍ, seddeq-it i yigellilen iwakken aț-țesɛuḍ agerruj deg igenni, tuɣaleḍ-ed aț-țedduḍ yid-i.  </p> 
 <p><a name="an_18:23">18:23</a> Argaz-nni mi gesla i yimeslayen-agi yeɣli-d fell-as leḥzen imi d ameṛkanti i gella. </p> 
 <p><a name="an_18:24">18:24</a> Mi t-iwala yeḥzen, Sidna Ɛisa yenna : Acḥal i sen-yewɛeṛ i wid yesɛan cci ad kecmen ɣer tgelda n Sidi Ṛebbi ! </p> 
 <p><a name="an_18:25">18:25</a> Ishel i welɣem ad iɛeddi di tiṭ n tissegnit wala i umeṛkanti ad yekcem ɣer tgelda n Sidi Ṛebbi.  </p> 
 <p><a name="an_18:26">18:26</a> Wid i s-yeslan, nnan-as : Anwa i gzemren ad ițțusellek ?  </p> 
 <p><a name="an_18:27">18:27</a> Sidna Ɛisa yerra-yasen : Ayen yellan d lmuḥal i wemdan yeshel ɣer Sidi Ṛebbi.  </p> 
 <p><a name="an_18:28">18:28</a> Buṭrus yenna-yas : I nukkni yeǧǧan kullec iwakken a neddu yid-ek ?  </p> 
 <p><a name="an_18:29">18:29</a> Sidna Ɛisa yenna-yasen : A wen-iniɣ tideț : kra n win yeǧǧan axxam-is, tameṭṭut-is, ayetma- s, imawlan-is neɣ arraw-is ɣef ddemma n tgeldit n Ṛebbi, </p> 
 <p><a name="an_18:30">18:30</a> a s-d-ițunefk di ddunit-agi akteṛ n wayen yeǧǧa yerna ɣer zdat, ad yesɛu tudert n dayem. </p> 
 <p><a name="an_18:31">18:31</a> Sidna Ɛisa ijmeɛ-ed ɣuṛ-es tnac-nni inelmaden-is yenna-yasen : Aql-aɣ a nali ɣer temdint n Lquds, ad idṛu wayen akk i d-uran lenbiya ɣef wayen yeɛnan Mmi-s n bunadem. </p> 
 <p><a name="an_18:32">18:32</a> Ad ițțusellem ger ifassen n lkeffaṛ, ad ḍsen fell-as, ad kksen fell-as sser, a t-ssusfen. </p> 
 <p><a name="an_18:33">18:33</a> A t-wwten s ujelkkaḍ ( s ucelliṭ ), a t-enɣen ; ass wis tlata a d-iḥyu si ger lmegtin. </p> 
 <p><a name="an_18:34">18:34</a> Inelmaden-is ur fhimen acemma deg wayen i sen-d-yenna, lmeɛna n imeslayen-agi tețwaffer fell-asen. Ur ẓrin ara d acu i gebɣa a t-id-yini.  </p> 
 <p><a name="an_18:35">18:35</a> Akken qṛib ad yaweḍ Sidna Ɛisa ɣer temdint n Yiriku, yiwen uderɣal yeqqim rrif n webrid yessutur tin n Ṛebbi.  </p> 
 <p><a name="an_18:36">18:36</a> Mi gesla i lɣaci țɛeddayen, yesteqsa d acu i gedṛan ; </p> 
 <p><a name="an_18:37">18:37</a> nnan-as belli d Ɛisa Anaṣari i d-iɛeddan. </p> 
 <p><a name="an_18:38">18:38</a> Dɣa iɛeggeḍ yenna : A Ɛisa, a mmi-s n Sidna Dawed, ḥunn fell-i !  </p> 
 <p><a name="an_18:39">18:39</a> Wid yezwaren țdemmiren-t ɣer deffir qqaṛen-as : Ssusem a k-ihdu Ṛebbi ! Meɛna nețța yețɛeggiḍ akteṛ : A mmi-s n Sidna Dawed, ḥunn fell-i !  </p> 
 <p><a name="an_18:40">18:40</a> Sidna Ɛisa yeḥbes, yefka lameṛ a s-t-id-awin. Mi d-yewweḍ ɣuṛ-es, yenna-yas :  </p> 
 <p><a name="an_18:41">18:41</a> D acu tebɣiḍ a k-t-xedmeɣ ? Yerra-yas-d : A Sidi, bɣiɣ a yi-d-yuɣal yeẓri !  </p> 
 <p><a name="an_18:42">18:42</a> Sidna Ɛisa yenna-yas : Wali ! Imi tumneḍ yis-i atan tețțusellkeḍ. </p> 
 <p><a name="an_18:43">18:43</a> Imiren kan yuɣal-it-id yeẓri yețwali, yedda d Sidna Ɛisa, iḥemmed Ṛebbi. Mi walan ayagi, lɣaci meṛṛa ḥemden Ṛebbi.  </p> 
 <p><a name="an_19:1">19:1</a> Sidna Ɛisa iɛedda si temdint n Yiriku. </p> 
 <p><a name="an_19:2">19:2</a> Yella dinna yiwen umeṛkanti isem-is Zaci, d ameqqran n imekkasen n ddewla. </p> 
 <p><a name="an_19:3">19:3</a> Yebɣa ad iẓer anwa i d Sidna Ɛisa lameɛna ur yezmir ara a t-iwali imi aṭas lɣaci i gellan, yerna nețța d awezlan. </p> 
 <p><a name="an_19:4">19:4</a> Yuzzel ɣer zdat, yuli ɣef ttejṛa iwakken a t-iwali m'ara d-iɛeddi syenna. </p> 
 <p><a name="an_19:5">19:5</a> Mi gewweḍ Sidna Ɛisa ɣer wemkan-nni, yerfed allen-is yenna i Zaci : A Zaci, ɣiwel ers-ed syenna, ɣuṛ-ek ara nseɣ ass-agi.  </p> 
 <p><a name="an_19:6">19:6</a> Zaci yers-ed s lemɣawla ad yesteṛḥeb s Sidna Ɛisa. </p> 
 <p><a name="an_19:7">19:7</a> Lɣaci mi walan ayagi smermugen wway gar asen qqaṛen : « ɣer yiwen umekkas (axeddaɛ) am wagi ara yens ! »  </p> 
 <p><a name="an_19:8">19:8</a> Zaci iqeṛṛeb-ed ɣer Sidna Ɛisa, yenna-yas : A Sidi, atan ad fkeɣ i igellilen azgen n wayen sɛiɣ, yerna ma ḍelmeɣ yiwen a s-rreɣ ṛebɛa imuren.  </p> 
 <p><a name="an_19:9">19:9</a> Sidna Ɛisa yenna-yas : Ass-agi leslak ikcem-ed axxam agi, imi argaz-agi ula d nețța d mmi-s n Ibṛahim.  </p> 
 <p><a name="an_19:10">19:10</a> Axaṭer Mmi-s n bunadem yusa-d ad inadi ɣef wid iḍaɛen, a ten-isellek. </p> 
 <p><a name="an_19:11">19:11</a> Sidna Ɛisa yerna-d yiwen n lemtel i wid i s ismeḥsisen, axaṭer qṛib ad awḍen ɣer temdint n Lquds, lɣaci ɣilen imiren kan ara d-tas tgeldit n Sidi Ṛebbi. </p> 
 <p><a name="an_19:12">19:12</a> Yenna yasen : Yiwen wergaz imawlan-is muceɛen, ițeddu ad iṛuḥ ɣer yiwet n tmurt ibeɛden iwakken a t-sbedden d agellid ɣef tmurt-is , imiren a d-yuɣal.  </p> 
 <p><a name="an_19:13">19:13</a> Qbel ad iṛuḥ, yessawel i ɛecṛa seg iqeddacen-is ; yefka tawizeț i mkul yiwen deg-sen, yenna-yasen : « xedmet yis-sent tjaṛa alamma uɣaleɣ-ed ».  </p> 
 <p><a name="an_19:14">19:14</a> Arraw n tmurt-is i t-ikeṛhen, ceggɛen deffir-es kra n yemdanen ara yinin : « ur nebɣi ara ad yili wergaz agi d agellid fell-aneɣ. »  </p> 
 <p><a name="an_19:15">19:15</a> Mi t-sbedden d agellid, yuɣal ed ɣer tmurt-is ; yessawel i iqeddacen nni iwumi yefka tiwiztin iwakken ad isteqsi mkul yiwen deg-sen d acu i d-yerbeḥ yis-sent. </p> 
 <p><a name="an_19:16">19:16</a> Amezwaru yusa-d, yenna : A Sidi, s twizeț-nni i yi-d-tefkiḍ rebḥeɣ-ed ɛecṛa nniḍen.  </p> 
 <p><a name="an_19:17">19:17</a> Agellid yenna-yas : D ayen yelhan ay aqeddac lɛali, imi deg-ek laman ɣef lḥaǧa tamecṭuḥt, a k-fkeɣ aț-țḥekmeḍ ɣef ɛecṛa n tudrin.  </p> 
 <p><a name="an_19:18">19:18</a> Aqeddac wis sin yusa-d yenna : A Sidi, rebḥeɣ-ed xemsa n twiztin s twizeț i yi-d-tefkiḍ.  </p> 
 <p><a name="an_19:19">19:19</a> Agellid yenna-yas : Ula d kečč a k-sbeddeɣ d lḥakem ɣef xemsa tudrin.  </p> 
 <p><a name="an_19:20">19:20</a> Yusa-d uqeddac wis tlata yenna : A Sidi, ațah twizeț-inek ! Freɣ-ț deg yiwen uceṭṭiḍ ; </p> 
 <p><a name="an_19:21">19:21</a> uggadeɣ-k axaṭer tweɛṛeḍ, tețțeddmeḍ ayen ur tesriseḍ, tmeggreḍ ayen ur tezriɛeḍ.  </p> 
 <p><a name="an_19:22">19:22</a> Agellid yerra-yas : ?ef yimeslayen-ik ara k-ḥasbeɣ ay aqeddac amcum ! Teẓriḍ weɛṛeɣ, țeddmeɣ ayen ur sriseɣ, meggreɣ ayen ur zriɛeɣ ; </p> 
 <p><a name="an_19:23">19:23</a> acuɣeṛ ihi ur tefkiḍ ara idrimen-iw i wid ara ten-isxedmen, iwakken m'ara d-uɣaleɣ a ten-id jebdeɣ s lfayda ?  </p> 
 <p><a name="an_19:24">19:24</a> Dɣa yenna i widak yellan dinna : Kkset-as tawizeț-nni, rnut-as-ț i win yesɛan ɛecṛa.  </p> 
 <p><a name="an_19:25">19:25</a> Nnan-as : A Sidi, yesɛa yakan ɛecṛa !  </p> 
 <p><a name="an_19:26">19:26</a> Yerra-yasen : Nniɣ-awen : win yesɛan a s nernu, ma d win ur nesɛi ara a s nekkes ula d ayen i gɣil yesɛa-t. </p> 
 <p><a name="an_19:27">19:27</a> Ma d iɛdawen-nni-inu ur neqbil ara ad iliɣ d agellid fell-asen, awit-țen-id ɣer dagi tezlum-ten zdat-i.  </p> 
 <p><a name="an_19:28">19:28</a> Mi gekfa ameslay, Sidna Ɛisa yezwar ɣer zdat lɣaci iwakken ad yali ɣer temdint n Lquds.  </p> 
 <p><a name="an_19:29">19:29</a> Mi qṛib ad yaweḍ ɣer tuddar n Bitfaji akk-d Bitani, ɣer tama n yiwen yiɣil ițțusemman « Iɣil Uzemmur, » Sidna Ɛisa iceggeɛ sin seg inelmaden-is, </p> 
 <p><a name="an_19:30">19:30</a> yenna-yasen : Ṛuḥet ɣer taddart ihin i ɣ-d iqublen, aț-țafem ajḥiḥ yeqqen, leɛmeṛ ur yerkib fell-as yiwen ; brut-as-ed, tawim-t-id.  </p> 
 <p><a name="an_19:31">19:31</a> Ma yella win i wen-d yennan : « acuɣeṛ i s-d-tebram ? » Init-as : yeḥwaǧ-it Ssid-nneɣ.  </p> 
 <p><a name="an_19:32">19:32</a> Imceggɛen-nni ṛuḥen, ufan kullec akken i sen-d-yenna Sidna Ɛisa. </p> 
 <p><a name="an_19:33">19:33</a> Mi s-d-bran i wejḥiḥ-nni, bab-is yenna-yasen : I wacu i s-d-tebram ?  </p> 
 <p><a name="an_19:34">19:34</a> Rran-as : Yeḥwaǧ-it Ssid-nneɣ.  </p> 
 <p><a name="an_19:35">19:35</a> Wwin-d ajḥiḥ-nni, ssersen fell-as ibeṛnyas-nsen, srekben Sidna Ɛisa. </p> 
 <p><a name="an_19:36">19:36</a> Akken i gteddu, lɣaci tessun-as-d ibeṛnyas-nsen deg webrid.  </p> 
 <p><a name="an_19:37">19:37</a> Mi qṛib ad awḍen ɣer temdint n Lquds, di tkessart-nni n yiɣil n uzemmur, inelmaden-is d lɣaci meṛṛa ččuṛen d lfeṛḥ, țḥemmiden Sidi Ṛebbi s ṣṣut eɛlayen ɣef lbeṛhanat akk i walan. </p> 
 <p><a name="an_19:38">19:38</a> Qqaṛen :  Yețțubarek ugellid i d-yusan s yisem n Sidi Ṛebbi ! Lehna deg igenwan, tamanegt i Sidi Ṛebbi deg imukan ɛlayen.   </p> 
 <p><a name="an_19:39">19:39</a> Kra ifariziyen di tlemmast lɣaci nnan i Sidna Ɛisa : A Sidi, ini-yasen i inelmaden-ik ad ssusmen.  </p> 
 <p><a name="an_19:40">19:40</a> Yenna-yasen : A wen-iniɣ : ma ssusmen nutni, d idɣaɣen ara d-iɛeggḍen.  </p> 
 <p><a name="an_19:41">19:41</a> Mi qṛib ad yaweḍ ɣer temdint n Lquds, akken i ț-iwala, Sidna Ɛisa yețru fell-as, </p> 
 <p><a name="an_19:42">19:42</a> yenna : A tamdint n Lquds ! Lemmer teẓriḍ ass-agi ayen ara m-d-ifken lehna ! Lameɛna tura ayagi yeffer ɣef wallen-im !  </p> 
 <p><a name="an_19:43">19:43</a> A d-asen wussan anda ara d-zeḍmen fell-am yeɛdawen-im, a d-kecmen a m-d-zzin si mkul tama, a kem-ḥeṛsen ; </p> 
 <p><a name="an_19:44">19:44</a> a kem-snegren kemm d warraw-im, ur țțaǧan deg-m azṛu ɣef wayeḍ ; axaṭer ur teɛqileḍ ara usan i deg i d-yusa leslak n Sidi Ṛebbi ɣuṛ-em.  </p> 
 <p><a name="an_19:45">19:45</a> Sidna Ɛisa yekcem ɣer wefrag n lǧameɛ iqedsen, yebda ițqecciɛ wid yeznuzun, </p> 
 <p><a name="an_19:46">19:46</a> yeqqaṛ-asen : Yura di tira iqedsen :  Axxam-iw ad yili d axxam n tẓallit, kunwi terram-t d axxam n imakaren.  </p> 
 <p><a name="an_19:47">19:47</a> Sidna Ɛisa yesselmad mkul ass di lǧameɛ iqedsen. Lmuqedmin imeqqranen, lɛulama d imeqqranen n wegdud țnadin a t-nɣen, </p> 
 <p><a name="an_19:48">19:48</a> lameɛna ur s-ufin ara abrid axaṭer lɣaci meṛṛa smeḥsisen-as, yerna tɛeǧǧben deg yimeslayen-is.  </p> 
 <p><a name="an_20:1">20:1</a> Yiwen wass deg ussan-nni, Sidna Ɛisa yella yesselmad lɣaci deg wefrag n lǧameɛ iqedsen yețbecciṛ lexbaṛ n lxiṛ ; leḥqen-d lmuqedmin d lɛulama n ccariɛa akk d imeqqranen n wegdud, </p> 
 <p><a name="an_20:2">20:2</a> nnan-as : Di leɛnaya-k ! ansi i k-d-tekka lḥekma s wacu i txeddmeḍ annect agi ? Anwa i k-ț-id-yefkan ?  </p> 
 <p><a name="an_20:3">20:3</a> Yerra-yasen : A kkun-steqsiɣ ula d nekkini, init-iyi-d : </p> 
 <p><a name="an_20:4">20:4</a> anwa i d-icegn, d Ṛebbi neɣ d imdanen ?  </p> 
 <p><a name="an_20:5">20:5</a> Bdan țemcawaṛen wway gar-asen, qqaṛen : Ma nenna-yas d Ṛebbi, a ɣ-d yini iwacu ihi ur tuminem ara yis ? </p> 
 <p><a name="an_20:6">20:6</a> Ma nenna-yas d imdanen, lɣaci akk a ɣ-ṛejmen axaṭer umnen meṛṛa belli Yeḥya d nnbi.  </p> 
 <p><a name="an_20:7">20:7</a> Dɣa nnan i Sidna Ɛisa : Atan ur neẓri ara anwa i t-id iceggɛen.  </p> 
 <p><a name="an_20:8">20:8</a> Sidna Ɛisa yenna-yasen : Ula d nekk ur awen-d-qqaṛeɣ ara ansi i yi-d-tekka lḥekma s wacu i xeddmeɣ annect-agi.  </p> 
 <p><a name="an_20:9">20:9</a> Dɣa yewwi-d lemtel-agi i lɣaci : Yiwen wergaz yeẓẓa tafeṛṛant ( iger n tẓurin ) issekra-ț i ixemmasen, iṛuḥ ɣer lɣeṛba, iɛeṭṭel dinna. </p> 
 <p><a name="an_20:10">20:10</a> Mi d-yewweḍ lweqt n tẓurin, iceggeɛ ɣuṛ-sen aqeddac iwakken a s-d-fken amur-is ; lameɛna ixemmasen-nni wwten-t, rrant-id ifassen d ilmawen.  </p> 
 <p><a name="an_20:11">20:11</a> Iceggeɛ daɣen aqeddac nniḍen, lameɛna ula d nețța ewten-t, regmen-t, rrant-id ifassen d ilmawen.  </p> 
 <p><a name="an_20:12">20:12</a> Iceggeɛ-asen daɣen wis tlata, jerḥen-t rnan qecɛen-t-id syenna.  </p> 
 <p><a name="an_20:13">20:13</a> Amɛellem-nni n tfeṛṛant yenna : « d acu ara xedmeɣ tura ? A sen ceggɛeɣ mmi ameɛzuz , ahat nețța a t-qadṛen ! » </p> 
 <p><a name="an_20:14">20:14</a> Lameɛna ixemmasen nni mi t-walan, mcawaṛen wway gar asen nnan : « ataya win ara iweṛten ! Kkret a t-nenneɣ iwakken aț-țuɣal tfeṛṛant d ayla-nneɣ. » </p> 
 <p><a name="an_20:15">20:15</a> ?eggṛen-t beṛṛa n tfeṛṛant, nɣan-t. D acu ara sen-yexdem tura bab n tfeṛṛant-agi ? </p> 
 <p><a name="an_20:16">20:16</a> A d-yas ad ineɣ ixemmasen-nni, ad yefk tafeṛṛant i wiyaḍ. Lɣaci mi slan annect-agi, nnan : A ɣ-imneɛ Ṛebbi !  </p> 
 <p><a name="an_20:17">20:17</a> Lameɛna Sidna Ɛisa imuqel-iten yenna : D acu i d lmeɛna n wawal-agi yuran :  adɣaɣ i ḍeggṛen wid ibennun,  yuɣal d win yeṭṭfen lebni .  </p> 
 <p><a name="an_20:18">20:18</a>  Kra n win ara yeɣlin  ɣef wedɣaɣ-agi ad yeṛṛez ;  ma d win i ɣef ara d-yeɣli,  ad ițwanɣed.  </p> 
 <p><a name="an_20:19">20:19</a> Lɛulama n ccariɛa d imeqqranen n lmuqedmin țqelliben a t-ṭṭfen imiren kan, axaṭer fehmen fell-asen i d-yenna lemtel-agi, lameɛna uggaden lɣaci.  </p> 
 <p><a name="an_20:20">20:20</a> Bdan țɛassan Sidna Ɛisa iwakken ma yeɣli-d deg wawal a t-ṭṭfen. Fkan tajɛelt i kra n yemdanen yerran iman-nsen d wid iḍuɛen Ṛebbi iwakken a t-zenzen ɣer lḥakem n tmurt. </p> 
 <p><a name="an_20:21">20:21</a> Steqsan-t ihi s imeslayen-agi : A Sidi, neẓra ayen i d-teqqaṛeḍ d wayen i tesselmadeḍ d lḥeqq, yerna ur txeddmeḍ ara lxilaf ger yemdanen, tesselmadeḍ abrid n Ṛebbi s tideț. </p> 
 <p><a name="an_20:22">20:22</a> Ini-yaɣ-d ma d leḥlal a nxelleṣ tabzert i Qayṣer (isteɛmṛen tamurt)?  </p> 
 <p><a name="an_20:23">20:23</a> Sidna Ɛisa ifaqen i tḥila-nsen, yerra-yasen : Seknet-iyi-d aṣurdi. </p> 
 <p><a name="an_20:24">20:24</a> Udem-agi d wayen yuran ɣef wuṣuṛdi-agi wi ten-ilan ? Rran-as : D udem n Qayṣer!  </p> 
 <p><a name="an_20:25">20:25</a> Dɣa yenna-yasen : Ihi erret i Qayṣer ayen yellan n Qayṣer, terrem i Ṛebbi ayen yellan n Ṛebbi.  </p> 
 <p><a name="an_20:26">20:26</a> Wehmen s wayen i sen-d-yerra dɣa ssusmen irkul, axaṭer ur ufin ara amek ara t-id-sseɣlin deg wawal zdat lɣaci.  </p> 
 <p><a name="an_20:27">20:27</a> Kra n isaduqiyen ur nețțamen ara s ḥeggu n lmegtin, qeṛṛben-d ɣer Sidna Ɛisa, steqsan-t nnan-as :   </p> 
 <p><a name="an_20:28">20:28</a> A Sidi, atah wayen i d-teqqaṛ ccariɛa n Musa :  Ma yemmut yiwen wergaz yeǧǧa-d tameṭṭut-is mbla dderya, ilaq gma-s ad yaɣ tameṭṭut-nni, ad yesɛu yid-es dderya iwakken a d-ixlef isem n gma-s yemmuten.  </p> 
 <p><a name="an_20:29">20:29</a> Ihi llan sebɛa watmaten : amezwaru yezweǧ, yemmut ur d yeǧǧi dderya. </p> 
 <p><a name="an_20:30">20:30</a> Wis sin yuɣ taǧǧalt-nni, yemmut ula d nețța.  </p> 
 <p><a name="an_20:31">20:31</a> Yuɣ-iț daɣen wis tlata, akken armi d wis sebɛa ; mmuten meṛṛa, yiwen ur d-yeǧǧi yid-es dderya. </p> 
 <p><a name="an_20:32">20:32</a> ?er taggara temmut tmeṭṭut-nni ula d nețțat. </p> 
 <p><a name="an_20:33">20:33</a> Ass n ḥeggu n lmegtin, anwa ara ț-yesɛun ț-țameṭṭut-is imi ț-uɣen yiwen yiwen di sebɛa yid-sen ?  </p> 
 <p><a name="an_20:34">20:34</a> Sidna Ɛisa yerra-yasen : Irgazen akk-d tilawin n ddunit agi țemyezwaǧen wway gar-asen. </p> 
 <p><a name="an_20:35">20:35</a> Lameɛna wid ara yuklalen a d-ḥyun si lmut ɣer tudert n dayem, ur țemyezwaǧen ara, </p> 
 <p><a name="an_20:36">20:36</a> axaṭer ur țțuɣalen ara ad mmten, ad ilin am lmalayekkat ; Sidi Ṛebbi a ten-yerr d arraw-is imi i d-ḥyan si ger lmegtin. </p> 
 <p><a name="an_20:37">20:37</a> ?ef wayen yeɛnan ḥeggu n lmegtin ula d nnbi Musa ihḍeṛ-ed fell-as mi gessawel i Sidi Ṛebbi zdat udarnu iṛeqqen : a Ṛebbi,  Illu n Ibṛahim, Illu n Isḥaq, Illu n Yeɛqub.  </p> 
 <p><a name="an_20:38">20:38</a> Ṛebbi mačči d Ṛebbi n wid yemmuten meɛna d Ṛebbi n wid yeddren imi ɣuṛ-es ddren irkulli ɣas akken mmuten.  </p> 
 <p><a name="an_20:39">20:39</a> Kra n imusnawen n ccariɛa neṭqen-d nnan-as : A Sidi, d awal n lɛali i d-tenniḍ.  </p> 
 <p><a name="an_20:40">20:40</a> Kukran a s-rnun ula d yiwen usteqsi.  </p> 
 <p><a name="an_20:41">20:41</a> Sidna Ɛisa yenna-yasen : Amek armi qqaṛen Lmasiḥ d mmi-s n Dawed ?  </p> 
 <p><a name="an_20:42">20:42</a> Dawed s yiman-is yenna-d di tektabt n ?abur :  Sidi Ṛebbi yenna i Ssid-iw : qqim aț-țḥekmeḍ ɣer tama- w tayeffust  </p> 
 <p><a name="an_20:43">20:43</a>  alamma rriɣ iɛdawen-ik seddaw iḍaṛṛen-ik.   </p> 
 <p><a name="an_20:44">20:44</a> Ma yella Dawed isemma i Lmasiḥ « Sidi », amek i gezmer ad yili d mmi-s ?  </p> 
 <p><a name="an_20:45">20:45</a> Lɣaci meṛṛa llan smeḥsisen, Sidna Ɛisa yenna i inelmaden-is :  </p> 
 <p><a name="an_20:46">20:46</a> ?adret iman-nwen ɣef lɛulama n ccariɛa i gḥemmlen ad țḥewwisen s ijellaben iɣezfanen, ḥemmlen ad țsellimen fell-asen yemdanen di leswaq, ad ṭṭfen imukan imezwura di leǧwameɛ d imukan lɛali di tmeɣṛa.  </p> 
 <p><a name="an_20:47">20:47</a> Tețțen ayla n tuǧǧal, ssiɣzifen taẓallit iwakken a ten-id-walin wiyaḍ. ?ef wannect-agi, Sidi Ṛebbi ihegga-yasen-d lɛiqab d ameqqran.  </p> 
 <p><a name="an_21:1">21:1</a> Sidna Ɛisa yerfed allen-is, iwala imeṛkantiyen srusun lewɛadi deg usenduq n lǧameɛ.  </p> 
 <p><a name="an_21:2">21:2</a> Ațaya yiwet n taǧǧalt taẓawalit tger sin iṣurdiyen ɣer usenduq-nni, </p> 
 <p><a name="an_21:3">21:3</a> dɣa yenna : A wen-iniɣ tideț : lweɛda n taǧǧalt-agi taẓawalit tugar akk tiyaḍ ; </p> 
 <p><a name="an_21:4">21:4</a> axaṭer wiyaḍ fkan seg wayen sɛan d zzyada ma d nețțat tefka ciṭṭuḥ-nni s wacu ara tɛic.  </p> 
 <p><a name="an_21:5">21:5</a> Kra n yemdanen țmeslayen ɣef lǧameɛ iqedsen qqaṛen wway gar-asen : Acḥal yecbeḥ lebni n lǧameɛ-agi akk-d țɣawsiwin i s-d-yețțunefken d lweɛda ! Sidna Ɛisa yenna-yasen :  </p> 
 <p><a name="an_21:6">21:6</a> Deg wayen akka i tețwalim, a d-awḍen wussan anda kullec ad ihudd, ur d-yețɣimi wedɣaɣ ɣef wayeḍ.  </p> 
 <p><a name="an_21:7">21:7</a> Steqsan-t nnan-as : A Sidi, melmi ara d-yedṛu wannect-a ? Anta licaṛa ara d isbegnen belli qṛib a d-yedṛu waya ?  </p> 
 <p><a name="an_21:8">21:8</a> Yenna-yasen : ?uṛ-wat a kkun-kellxen, axaṭer aṭas ara d-yasen s yisem-iw a d inin : d nekk i d Lmasiḥ ! Neɣ a wen-d-inin : lweqt yewweḍ-ed ! Ur ten-țțamnet ara ! </p> 
 <p><a name="an_21:9">21:9</a> M'ara teslem heddṛen ɣef tegrawliwin d ṭradat ur țțagadet ara, axaṭer ilaq a d-yedṛu uqbel wayagi, lameɛna mačči imiren i ț-țaggara n ddunit.  </p> 
 <p><a name="an_21:10">21:10</a> Yenna-yasen daɣen :  A d-yekker wegdud ɣer wayeḍ, a d-tekker tagelda ɣer tayeḍ.  </p> 
 <p><a name="an_21:11">21:11</a> A d-tilint zzelzlat timeqqranin, a d-ɣlin di yal lehlakat i gderrɛen ( i gneṭṭḍen) akk-d laẓ, a d-tilint leɛǧubat yessexlaɛen akk-d licaṛat timeqqranin deg igenni. </p> 
 <p><a name="an_21:12">21:12</a> Lameɛna uqbel a d-yedṛu wannect-a, kunwi s inelmaden-iw a kkun-ṭṭfen, a kkun qehṛen, ad ḥekmen fell-awen di leǧwameɛ, a kkun-ḍeggṛen ɣer leḥbus, a kkun-sbedden zdat igelliden d lḥekkam ɣef ddemma n yisem-iw.  </p> 
 <p><a name="an_21:13">21:13</a> A d-yedṛu wannect-a yid-wen iwakken aț-țilim d inigan-iw zdat-sen. </p> 
 <p><a name="an_21:14">21:14</a> Ur țḥebbiṛet ara amek ara tsellkem iman-nwen, </p> 
 <p><a name="an_21:15">21:15</a> axaṭer a wen-d-fkeɣ imeslayen d leɛqel s wacu ara tqablem iɛdawen nwen, ur țizmiren ara ad bedden zdat-wen neɣ a kkun-xalfen.  </p> 
 <p><a name="an_21:16">21:16</a> Ula d imawlan-nwen akk-d atmaten-nwen d imdukkal-nwen a kkun-zzenzen yerna ad nɣen aṭas seg-wen.  </p> 
 <p><a name="an_21:17">21:17</a> A kkun-keṛhen yemdanen meṛṛa ɣef ddemma-w, </p> 
 <p><a name="an_21:18">21:18</a> lameɛna yiwen wenẓad n uqeṛṛuy-nwen ur yețṛuḥu. </p> 
 <p><a name="an_21:19">21:19</a> ?ebṛet, axaṭer s ṣṣbeṛ-nwen ara tsellkem tiṛwiḥin-nwen.  </p> 
 <p><a name="an_21:20">21:20</a> M'ara teẓrem tamdint n Lquds zzin-as-d lɛeskeṛ n yeɛdawen-is, ḥṣut belli nnger-is yewweḍ-ed. </p> 
 <p><a name="an_21:21">21:21</a> Ass-nni ilaq wid ara yilin di temdint n Lquds ad ffɣen, wid ara yilin di lexla ur keččmen ara ɣer temdint, wid ara yilin di tmurt n Yahuda ad rewlen ɣer idurar. </p> 
 <p><a name="an_21:22">21:22</a> Axaṭer ussan-nni d ussan n twaɣit deg wacu ara yedṛu meṛṛa wayen yuran.  </p> 
 <p><a name="an_21:23">21:23</a> A nnger n tilawin ara yilin s tadist neɣ tid ara yessuṭuḍen deg ussan-nni axaṭer a d-teɣli cedda ț-țameqqrant ɣef tmurt, a d-yeɣli wurrif n Sidi Ṛebbi ɣef wegdud, </p> 
 <p><a name="an_21:24">21:24</a> imezdaɣ-is ad mmten s ujenwi, a ten-awin d imeḥbas ɣer tmura nniḍen. Tamdint n Lquds a ț-ṛekḍen leǧnas ur nețțamen ara s Sidi Ṛebbi, alamma yețwakemmel lweqt i sen-d-yefka Sidi Ṛebbi, imiren ad yezzi ɣef leǧnas-nni, a ten-iɛaqeb.  </p> 
 <p><a name="an_21:25">21:25</a> A d-tbanent licaṛat deg iṭij, deg waggur d yitran. Di ddunit, imdanen meṛṛa a ten-iffeɣ leɛqel, ur ẓerren ara d acu ara xedmen m'ara slen i ṣṣut n lemwaji d lebḥuṛ. </p> 
 <p><a name="an_21:26">21:26</a> Ad ilin wid ara yemten si lxuf m'ara walin lmuṣibat ara d-yeɣlin ɣef ddunit ; igenwan d kra yellan deg-sen ad rgagin.  </p> 
 <p><a name="an_21:27">21:27</a> Imiren imdanen ad walin  Mmi-s n bunadem iteddu-d ɣef wusigna s tezmert d lɛaḍima tameqqrant.  </p> 
 <p><a name="an_21:28">21:28</a> M'ara yebdu wannect-agi iḍeṛṛu, sbeddet lqedd-nwen trefdem iqeṛṛay-nwen axaṭer leslak-nwen yewweḍ-ed.  </p> 
 <p><a name="an_21:29">21:29</a> Yewwi-yasen-d lemtel-agi : Walit taneqleț neɣ ttjuṛ nniḍen ! </p> 
 <p><a name="an_21:30">21:30</a> M'ara bdunt fessunt, teẓram qṛib a d-yaweḍ unebdu. </p> 
 <p><a name="an_21:31">21:31</a> Kunwi daɣen m'ara twalim yewweḍ-ed wannect-agi ḥṣut belli tageldit n Ṛebbi teqṛeb-ed.  </p> 
 <p><a name="an_21:32">21:32</a> A wen-iniɣ tideț: lǧil-agi ur yețmețțat ara alamma yedṛa wannect-agi meṛṛa.  </p> 
 <p><a name="an_21:33">21:33</a> Igenni d lqaɛa ad fnun ma d awal-iw ur ifennu ara.  </p> 
 <p><a name="an_21:34">21:34</a> Ɛasset ɣef yiman-nwen, ḥadret a kkun-iɣuṛṛ zzhu n ddunit ; ɛasset iman-nwen ɣef tissit n ccṛab d iɣeblan, neɣ m'ulac a d-yeɣli fell awen wass-nni ur tebnim fell-as. </p> 
 <p><a name="an_21:35">21:35</a> Ass-nni a d-yeɣli am ucebbak ɣef yemdanen n ddunit meṛṛa. </p> 
 <p><a name="an_21:36">21:36</a> Ɛiwzet ihi, deɛɛut dayem ɣer Sidi Ṛebbi a wen-d-yefk tazmert ara kkun-imenɛen seg wayen i d-iteddun, s wayes ara tbeddem zdat Mmi-s n bunadem.  </p> 
 <p><a name="an_21:37">21:37</a> Deg wass, Sidna Ɛisa yesselmad di lǧameɛ iqedsen ma deg iḍ, yețṛuḥu ad yens deg yiwen yiɣil ițțusemman : «Iɣil n uzemmur ». </p> 
 <p><a name="an_21:38">21:38</a> ?ṣbeḥ zik, lɣaci meṛṛa țṛuḥun ɣuṛ-es ɣer lǧameɛ iqedsen iwakken ad slen i wawal-is.  </p> 
 <p><a name="an_22:1">22:1</a> Lɛid i deg xedmen aɣṛum mbla iɣes n temtunt ițțusemman « Tafaska n izimer n leslak » tqeṛb-ed. </p> 
 <p><a name="an_22:2">22:2</a> Lmuqedmin imeqqranen d lɛulama n ccariɛa țqelliben amek ara nɣen Sidna Ɛisa lameɛna uggaden lɣaci.  </p> 
 <p><a name="an_22:3">22:3</a> Yudas n Qeṛyut yiwen si tnac-nni n inelmadenis, ikcem-it Cciṭan. </p> 
 <p><a name="an_22:4">22:4</a> Iṛuḥ ad yemcawaṛ d lmuqedmin imeqqranen akk-d lḥekkam iɛessasen n lǧameɛ iqedsen, iwakken a sen izzenz Sidna Ɛisa.  </p> 
 <p><a name="an_22:5">22:5</a> Nutni feṛḥen yerna ɛuhden-t a s-fken idrimen. </p> 
 <p><a name="an_22:6">22:6</a> Yudas yefra awal yid-sen syenna yebda yețqellib amek ara sen-t-yezzenz s tuffra ɣef lɣaci.  </p> 
 <p><a name="an_22:7">22:7</a> Yewweḍ-ed wass n Tfaska n weɣṛum mbla iɣes n tamtunt i deg ilaq ad zlun izimer n leslak. </p> 
 <p><a name="an_22:8">22:8</a> Sidna Ɛisa iceggeɛ Buṭrus d Yuḥenna, yenna-yasen : Ṛuḥet a ɣ-theggim imensi n Tfaska.   </p> 
 <p><a name="an_22:9">22:9</a> Nnan-as : Anda tebɣiḍ a t-nheggi a Sidi ?  </p> 
 <p><a name="an_22:10">22:10</a> Yerra-yasen : M'ara tkecmem ɣer temdint, a d-temmagrem yiwen wergaz yerfed tacmuxt n waman ; tebɛet-eț ɣer wexxam anda ara yekcem. </p> 
 <p><a name="an_22:11">22:11</a> Init i bab n wexxam-nni : yeqqaṛ-ak-d Ssid nneɣ, anda ara nečč imensi n Tfaska  nekk d inelmaden-iw ?  </p> 
 <p><a name="an_22:12">22:12</a> A wen-d-isken yiwet n tɣuṛfeț tameqqrant iwejden, dinna ara theggim imensi n Tfaska.   </p> 
 <p><a name="an_22:13">22:13</a> Mi ṛuḥen, ufan kullec akken i sen-t-id-yenna, dɣa heggan imensi n Tfaska.   </p> 
 <p><a name="an_22:14">22:14</a> Mi d-yewweḍ lweqt n imensi, Sidna Ɛisa yeqqim ad yečč nețța d Ṛṛusul-is, </p> 
 <p><a name="an_22:15">22:15</a> yenna-yasen : Acḥal i mennaɣ ad ččeɣ imensi n Tfaska-agi  yid-wen uqbel ad nneɛtabeɣ ! </p> 
 <p><a name="an_22:16">22:16</a> A wen-d-iniɣ : atan ur țțuɣaleɣ ara maḍi a t-ččeɣ alamma tețwakemmel lmeɛna-ines di tgelda n Sidi Ṛebbi.  </p> 
 <p><a name="an_22:17">22:17</a> Yeddem-d tabuqalt n waman n tẓurin, yeḥmed Sidi Ṛebbi yenna : Axet tabuqalt-agi, feṛqet-eț wway gar-awen, </p> 
 <p><a name="an_22:18">22:18</a> a wen-d-iniɣ : sya d asawen ur țțuɣaleɣ ara ad sweɣ seg waman-agi n tẓurin alamma tewweḍ ed tgeldit n Sidi Ṛebbi. </p> 
 <p><a name="an_22:19">22:19</a> Yeddem-ed daɣen aɣṛum, iḥmed Sidi Ṛebbi, yebḍa-t yefka-yasen-t, yenna : Aɣṛum-agi d lǧețța-w ara fkeɣ fell-awen, feṛqet-eț gar-awen. Sya d asawen xeddmet akkagi akken ad iyi-d-tețmektayem.  </p> 
 <p><a name="an_22:20">22:20</a> Mi gfukk imensi, yeddem-ed tabuqalt n waman n tẓurin, yefka yasen-ț yenna : Tabuqalt-agi, d leɛqed ajdid s idammen-iw ara yazzlen fell-awen. </p> 
 <p><a name="an_22:21">22:21</a> Ma d win ara yi-zzenzen atan yeqqim-ed yid-i ɣer lmakla. </p> 
 <p><a name="an_22:22">22:22</a> Mmi-s n bunadem ad immet akken yura fell-as di tira iqedsen, lameɛna a nnger n wemdan agi ara t-izzenzen ! </p> 
 <p><a name="an_22:23">22:23</a> Ṛṛusul bdan țmesteqsayen wway gar-asen anwa-t wagi ara t-ixedɛen.  </p> 
 <p><a name="an_22:24">22:24</a> Inelmaden bdan țemjadalen wway gar-asen iwakken ad ẓren anwa deg-sen ara ițwaḥesben d ameqqran. </p> 
 <p><a name="an_22:25">22:25</a> Sidna Ɛisa yenna yasen : Imeqqranen n ddunit ḥekmen s ddreɛ ɣef yigduden-nsen yerna țțusemman d at lxiṛ. </p> 
 <p><a name="an_22:26">22:26</a> Kunwi xḍut i wannect-agi. Ameqqran deg-wen ad yili am umeẓyan, win iḥekmen ad yili am win iqeddcen.  </p> 
 <p><a name="an_22:27">22:27</a> Anwa i d ameqqran , d amɛelem yeqqimen ad yečč neɣ d win i s iqeddcen ? Yak d win yeqqimen ad yečč ! Ma d nekk, aql-i gar-awen am win iqeddcen. </p> 
 <p><a name="an_22:28">22:28</a> Kunwi aql-ikkun tṣebṛem yid-i di lmeḥnat-iw. </p> 
 <p><a name="an_22:29">22:29</a> Akken i yi-d-ihegga Baba tagelda, ula d nekk a wen-ț-id heggiɣ i kunwi </p> 
 <p><a name="an_22:30">22:30</a> iwakken aț-țeččem aț-țeswem yid-i di tgelda-inu. Aț-țeqqimem ɣef yikursiyen n lḥekma, aț-țḥekmem ɣef tnac leɛṛac n wat Isṛail.  </p> 
 <p><a name="an_22:31">22:31</a> Sidna Ɛisa yenna : A Semɛun sel-iyi-d ! Cciṭan yessuter a kkun-isserwet am yirden, </p> 
 <p><a name="an_22:32">22:32</a> lameɛna dɛiɣ ɣer Sidi Ṛebbi fell-ak akken ur tfeččleḍ ara di liman. Ma d kečč m'ara d-tuɣaleḍ ɣuṛ-i, sseǧhed atmaten-ik.  </p> 
 <p><a name="an_22:33">22:33</a> Buṭrus yenna-yas : Aql-i heggaɣ iman-iw ad kecmeɣ yid-ek ɣer lḥebs, ad dduɣ yid-ek ula ɣer lmut.  </p> 
 <p><a name="an_22:34">22:34</a> Sidna Ɛisa yenna-yas : A k-d-iniɣ a Buṭrus , ass-a uqbel ad iskkuɛ uyaziḍ ad iyi-tnekṛeḍ tlata iberdan, aț-ținiḍ ur iyi-tessineḍ ara !  </p> 
 <p><a name="an_22:35">22:35</a> Yenna-yasen daɣen : M'akken i kkun-ceggɛeɣ mbla idrimen, mbla agrab, mbla arkasen, yella kra i kkun-ixuṣṣen ? Rran-as : Ur aɣ-ixuṣṣ wacemma !  </p> 
 <p><a name="an_22:36">22:36</a> Yenna-yasen : Ihi tura win yesɛan idrimen neɣ agrab yawi-ten, win ur nesɛi ara ajenwi ad izzenz abeṛnus-is iwakken a d-yaɣ yiwen. </p> 
 <p><a name="an_22:37">22:37</a> Axaṭer qqaṛeɣ awen : Ilaq ad yedṛu yid-i wayen yuran. «  Ițțuneḥsab seg yembaṣiyen, » yerna ayen yuran fell-i, atan yewweḍ ed.  </p> 
 <p><a name="an_22:38">22:38</a> Inelmaden-is nnan-as : A Sidi , atnan sin ijenwiyen ! Yenna-yasen : D ayen tura, beṛka !  </p> 
 <p><a name="an_22:39">22:39</a> Akken yuɣ tannumi, Sidna Ɛisa yeffeɣ, iṛuḥ ɣer yiɣil n uzemmur ; inelmaden-is tebɛen-t. </p> 
 <p><a name="an_22:40">22:40</a> Mi gewweḍ ɣer wemkan-nni, yenna-yasen : Dɛut ɣer Ṛebbi akken ur tɣellim ara deg ujeṛṛeb.  </p> 
 <p><a name="an_22:41">22:41</a> Dɣa yessebɛed iman-is fell-asen azal n kra n lmitrat, yeqqim ɣef tgecrar ideɛɛu i Ṛebbi yeqqaṛ :  </p> 
 <p><a name="an_22:42">22:42</a> A Baba, ma tebɣiḍ ssebɛed fell-i leɛtab-agi i yi-țṛaǧun ; lameɛna d lebɣi-k ara yedṛun mačči d lebɣi inu.  </p> 
 <p><a name="an_22:43">22:43</a> Yiwen n lmelk n Sidi Ṛebbi iḍheṛ-as-d a t-yesseǧhed. </p> 
 <p><a name="an_22:44">22:44</a> Iḍaq wul-is, ikețțeṛ di tẓallit armi tuɣal tidi-ines d idammen yețqiṭṭiren ɣer lqaɛa. </p> 
 <p><a name="an_22:45">22:45</a> Mi gekfa, yuɣal-ed ɣer inelmaden-is, yufa-ten-id yewwi-ten yiḍes axaṭer yeɣli-d fell-asen leḥzen ameqqran ; </p> 
 <p><a name="an_22:46">22:46</a> dɣa yenna-yasen : Acuɣeṛ i tegnem ? Kkret, dɛut ɣer Ṛebbi akken ur tɣellim ara deg ujeṛṛeb.  </p> 
 <p><a name="an_22:47">22:47</a> Mazal-it iheddeṛ, atnaya wwḍen d lɣaci. Yudas, yiwen si tnac-nni inelmaden-is yezwar-ed zdat-sen, iqeṛṛeb ɣer Sidna Ɛisa ad isellem fell-as. </p> 
 <p><a name="an_22:48">22:48</a> Sidna Ɛisa yenna yas : A Yudas, s sslam ara txedɛeḍ Mmi-s n bunadem !  </p> 
 <p><a name="an_22:49">22:49</a> Wid yellan d Sidna Ɛisa, mi walan ayen ara yedṛun nnan-as : A Sidi, a newwet s ijenwiyen ?  </p> 
 <p><a name="an_22:50">22:50</a> Yiwen deg-sen yewwet aqeddac n lmuqeddem ameqqran, igzem-as ameẓẓuɣ ayeffus. </p> 
 <p><a name="an_22:51">22:51</a> Sidna Ɛisa yenna yasen : ?ebset ! Dayen tura ! Yessers afus-is ɣef wemkan n umeẓẓuɣ n uqeddac-nni, yerra-yas-t akken yella. </p> 
 <p><a name="an_22:52">22:52</a> Dɣa yezzi ɣer wid i d-yusan a t-ḥebsen, ɣer lmuqedmin imeqqranen d lɛuqal akk-d lḥekkam n iɛessasen n lǧameɛ iqedsen yenna yasen : Tusam-d ɣuṛ-i s ijenwiyen d iɛekzan am akken d amakar i lliɣ. </p> 
 <p><a name="an_22:53">22:53</a> Mkul ass țțiliɣ yid-wen di lǧameɛ iqedsen yiwen ur d-yerfid afus-is ɣuṛ-i. Lameɛna taswiɛt-agi ț-țaswiɛt nwen, ț-țaswiɛt n tezmert n ṭṭlam.  </p> 
 <p><a name="an_22:54">22:54</a> Mi ṭṭfen Sidna Ɛisa, wwin-t ɣer wexxam n lmuqeddem ameqqran. Buṭrus itbeɛ-iten s lebɛid. </p> 
 <p><a name="an_22:55">22:55</a> Ceɛlen times di tlemmast n wefrag, qqimen. Buṭrus yella yid-sen.  </p> 
 <p><a name="an_22:56">22:56</a> Yiwet n tqeddact twala-t-id yeqqim yeẓẓiẓin, tmuqel-it tenna : Argaz-agi daɣen yella yid-es. </p> 
 <p><a name="an_22:57">22:57</a> Lameɛna Buṭrus yenkeṛ, yenna : Ur t-ssineɣ ara a tameṭṭut !  </p> 
 <p><a name="an_22:58">22:58</a> Cwiṭ akka, iwala-t-id yiwen nniḍen, yenna : Kečč daɣen d yiwen seg-sen. Buṭrus yerra-yas, yenna : Ur lliɣ ara seg-sen ay argaz !  </p> 
 <p><a name="an_22:59">22:59</a> Iɛedda wazal n ssaɛa, yenṭeq-ed yiwen nniḍen yenna : Mbla ccekk argaz-agi yella yid-es axaṭer d ajlili.  </p> 
 <p><a name="an_22:60">22:60</a> Buṭrus yerra-yas : Ur ẓriɣ ara d acu i d-teqqaṛeḍ ay argaz ! Werɛad yekfi ameslay... yeskkuɛ uyaziḍ. </p> 
 <p><a name="an_22:61">22:61</a> Sidna Ɛisa yezzi ɣuṛ-es, immuqel-it. Dɣa Buṭrus yemmekta-d wayen i s-d-yenna Sidna Ɛisa : « Ass-agi, uqbel ad iskkuɛ uyaziḍ ad iyi-tnekṛeḍ tlata iberdan.» </p> 
 <p><a name="an_22:62">22:62</a> Yeffeɣ ɣer beṛṛa iṭṭerḍeq s imeṭṭawen axaṭer yendem. </p> 
 <p><a name="an_22:63">22:63</a> Irgazen-nni i gɛussen Sidna Ɛisa, stehzayen fell-as kkaten-t.  </p> 
 <p><a name="an_22:64">22:64</a> ?ɣummun-as udem-is, rnan qqaṛen-as « eɛqel ihi anwa i k-id yewten ». </p> 
 <p><a name="an_22:65">22:65</a> Rnan regmen-t s mkul rregmat yellan.  </p> 
 <p><a name="an_22:66">22:66</a> Mi guli wass, tajmaɛt n lɛuqal n wegdud, lmuqedmin imeqqranen d lɛulama n ccariɛa nnejmaɛen. Wwin-d Sidna Ɛisa ɣer usqamu n ccṛeɛ.  </p> 
 <p><a name="an_22:67">22:67</a> Steqsan-t nnan-as : Ma d kečč i d Lmasiḥ, ini yaɣ t-id. Yerra-yasen : Atan ma nniɣ-awen-t-id ur iyi tețțamnem ara, </p> 
 <p><a name="an_22:68">22:68</a> ma steqsaɣ-kkun-id ur iyi-d-țarram ara. </p> 
 <p><a name="an_22:69">22:69</a> Lameɛna a wen-d-iniɣ, sya ɣer zdat,  Mmi-s n bunadem ad yeḥkem ɣer tama tayeffust n Sidi Ṛebbi Bab n tezmert.  </p> 
 <p><a name="an_22:70">22:70</a> Kkren-d akken ma llan nnan : Ihi kečč d Mmi-s n Ṛebbi ? Nețța yerra-yasen : Tennam-t-id, d nekk !  </p> 
 <p><a name="an_22:71">22:71</a> Imiren ɛeggḍen nnan : Dayen ur neḥwaǧ ara inigan, yenna-t-id s yimi-s, nesla-yas s imeẓẓuɣen-nneɣ.  </p> 
 <p><a name="an_23:1">23:1</a> Tajmaɛt meṛṛa tekker, wwin Sidna Ɛisa ɣer lḥakem Bilaṭus. </p> 
 <p><a name="an_23:2">23:2</a> Bdan țcetkin fell-as, qqaṛen : -- Nufa argaz-agi yeskker ccwal ger lɣaci-nneɣ, yeqqaṛ-asen : « ur țxelliṣet ara leɣṛama i Qayṣer », yeqqaṛ daɣen : « d nețța i d Lmasiḥ, i d agellid ».  </p> 
 <p><a name="an_23:3">23:3</a> Bilaṭus isteqsa-t s imeslayen-agi : D kečč i d agellid n wat Isṛail ? Sidna Ɛisa yerra-yas : Tenniḍ-t-id.  </p> 
 <p><a name="an_23:4">23:4</a> Bilaṭus yenna i lmuqedmin imeqqranen d lɣaci : Ur s-d-ssukkseɣ acemma i wergaz-agi. </p> 
 <p><a name="an_23:5">23:5</a> Nutni țkemmilen qqaṛen : Yeskker ccwal ger lɣaci s wayen yesselmad ; yebda-d si tmurt n Jlili, yuɣal ɣer tmurt n Yahuda meṛṛa, tura yewweḍ-ed ɣer dagi. </p> 
 <p><a name="an_23:6">23:6</a> Bilaṭus, mi gesla bedren-d tamurt n Jlili, yesteqsa ɣef Sidna Ɛisa ma d ajlili i gella. </p> 
 <p><a name="an_23:7">23:7</a> Mi geẓra belli Sidna Ɛisa ajlili, n tmurt i ɣef yeḥkem Hiṛudus, iceggeɛ-as-t i Hiṛudus yellan ula d nețța di temdint n Lquds ussan-nni.  </p> 
 <p><a name="an_23:8">23:8</a> Hiṛudus ifṛeḥ aṭas mi geẓra Sidna Ɛisa, axaṭer acḥal segmi yebɣa a t-iẓer ɣef ddemma n wayen yesla fell-as. Yețmenni a t-iwali yexdem lbeṛhan, </p> 
 <p><a name="an_23:9">23:9</a> isteqsa-t aṭas, lameɛna Sidna Ɛisa ur as-d-yerri acemma.  </p> 
 <p><a name="an_23:10">23:10</a> Lmuqedmin imeqqranen akk-d lɛulama n ccariɛa yellan dinna țcetkayen fell-as s lɣecc. </p> 
 <p><a name="an_23:11">23:11</a> Hiṛudus d lɛeskeṛ-is ḥeqṛen-t, stehzayen fell as, selsen-as yiwen ubeṛnus ifazen, imiren rran-t i Bilaṭus. </p> 
 <p><a name="an_23:12">23:12</a> Seg wass-nni, Bilaṭus d Hiṛudus uɣalen d imdukkal nutni yellan zik d iɛdawen.  </p> 
 <p><a name="an_23:13">23:13</a> Imiren Bilaṭus yesnejmaɛ-ed lmuqedmin imeqqranen d lɛulama akk-d lɣaci, </p> 
 <p><a name="an_23:14">23:14</a> yenna-yasen : Tewwim-iyi-d argaz-agi, tennam d yeskker ccwal ger lɣaci ; atan steqsaɣ-t zdat-wen ur ufiɣ ara deg-s ayen akka s wayes i d-teccetkam fell as. </p> 
 <p><a name="an_23:15">23:15</a> Ula d Hiṛudus ur s-d yessukkes acemma imi i ɣ-t-id-yerra. Ihi argaz-agi ur yexdim ara ayen yuklalen lmut. </p> 
 <p><a name="an_23:16">23:16</a> A s-fkeɣ tiɣṛit imiren a s-serrḥeɣ. </p> 
 <p><a name="an_23:17">23:17</a> Mkul Tafaska n izimer n leslak  Bilaṭus yețserriḥ-ed i yiwen umeḥbus. </p> 
 <p><a name="an_23:18">23:18</a> Lɣaci meṛṛa țɛeggiḍen qqaṛen : Enɣ-it , tserḥeḍ-ed i Barabas !  </p> 
 <p><a name="an_23:19">23:19</a> Barabas-agi yețwaḥbes ɣef ccwal i gexdem di temdint-nni akk ț-țemgeṛṭ i genɣa.  </p> 
 <p><a name="an_23:20">23:20</a> Bilaṭus yebɣan a d-iserreḥ i Sidna Ɛisa ihḍeṛ-ed tikkelt nniḍen i lɣaci, </p> 
 <p><a name="an_23:21">23:21</a> lameɛna nutni țɛeggiḍen qqaṛen : Semmeṛ-it, semmeṛ-it ɣef wumidag.  </p> 
 <p><a name="an_23:22">23:22</a> Bilaṭus inṭeq-ed tikkelt tis tlata, yenna-yasen : D acu n cceṛ i gexdem ? Ur ufiɣ ara deg-s ayen yuklalen lmut. Atan ihi a s-fkeɣ tiɣṛit, imiren a s-serrḥeɣ. </p> 
 <p><a name="an_23:23">23:23</a> Lameɛna nutni ḥeṛsen-t s leɛyaḍ qqaṛen : Semmeṛ-it ɣef lluḥ ! ?elben-t s leɛyaḍ-nsen </p> 
 <p><a name="an_23:24">23:24</a> dɣa Bilaṭus yeqbel ayen i s-ssutren. </p> 
 <p><a name="an_23:25">23:25</a> Iserreḥ-as-d i umeḥbus-nni issekren ccwal yerna yenɣa tamgeṛṭ ; ma d Sidna Ɛisa yefka-yasen-t ad xedmen yis ayen bɣan.  </p> 
 <p><a name="an_23:26">23:26</a> Mi wwin Sidna Ɛisa, mmugren-d yiwen wergaz n temdint n Qiṛwan ițțusemman Semɛun, yuɣal-ed si lexla ; ḥettmen fell-as ad ibbib amidag-nni, ad iddu deffir Sidna Ɛisa. </p> 
 <p><a name="an_23:27">23:27</a> Aṭas n lɣaci i d-itebɛen deffir nsen, llant gar-asen tilawin kkatent deg idmaren-nsent, țrunt fell-as. </p> 
 <p><a name="an_23:28">23:28</a> Sidna Ɛisa yezzi-d ɣuṛ-sent yenna-yasent : A yessi-s n temdint n Lquds ur țrumt ara fell-i, țrumt ɣef yiman-nkunt d warraw-nkunt, </p> 
 <p><a name="an_23:29">23:29</a> axaṭer atan a d-asen wussan i deg ara yinin : « ț-țiseɛdiyin tid ur nezmir ara a d-sɛunt dderya, ț-țiseɛdiyin tid ur d-nuriw ara, ur nessuṭeḍ ara.» </p> 
 <p><a name="an_23:30">23:30</a> Imiren imdanen ad bdun ad qqaṛen :  ay idurar ɣlit-ed fell-aɣ, a tiɣaltin ffremt-aɣ. </p> 
 <p><a name="an_23:31">23:31</a> Axaṭer ma xedmen annect-a i wesɣaṛ akken d azegzaw amek ara tedṛu d uquṛan ?  </p> 
 <p><a name="an_23:32">23:32</a> Wwin daɣen sin n yemcumen iwakken a ten-semmṛen akk-d Sidna Ɛisa.  </p> 
 <p><a name="an_23:33">23:33</a> Mi wwḍen ɣer yiwen wemkan ițțusemman « Iɣil Uqeṛṛuy», semmṛen Sidna Ɛisa ɣef lluḥ, nețța d sin-nni yembaṣiyen, yiwen ɣer tama-s tayeffust wayeḍ ɣer tama-s tazelmaṭ. </p> 
 <p><a name="an_23:34">23:34</a> Dɣa Sidna Ɛisa yenṭeq-ed yenna : A Baba eɛfu-yasen imi ur ẓrin ara d acu i xeddmen. Iɛsekṛiwen-nni gren tasɣaṛt ad feṛqen gar-asen llebsa-ines. </p> 
 <p><a name="an_23:35">23:35</a> Lɣaci i gbedden dinna țfeṛṛiǧen ; lmuqedmin țmesxiṛen fell-as qqaṛen : Isellek wiyaḍ, ad isellek iman-is tura ma yella ț-țideț d Lmasiḥ i gextaṛ Ṛebbi.  </p> 
 <p><a name="an_23:36">23:36</a> Iɛsekṛiwen daɣen țmesxiṛen fell as, qeṛṛben ɣuṛ-es bɣan a s-sswen lxell, </p> 
 <p><a name="an_23:37">23:37</a> qqaṛen-as : Ma d agellid n wat Isṛail i telliḍ, sellek iman-ik.  </p> 
 <p><a name="an_23:38">23:38</a> Ddmen-d daɣen yiwet n telwiḥt, semmṛen-ț sennig uqeṛṛuy-is, uran deg-s : « wagi d agellid n wat Isṛail ».  </p> 
 <p><a name="an_23:39">23:39</a> Yiwen seg seg imbaṣiyen-nni ițțusemmṛen ɣef lluḥ, ireggem Sidna Ɛisa, yeqqaṛ-as : Ma d Lmasiḥ i telliḍ sellek iman ik tsellkeḍ-aɣ ula d nukkni.  </p> 
 <p><a name="an_23:40">23:40</a> Lameɛna wayeḍ ilumm-it yenna yas : Ur tuggadeḍ ara Ṛebbi, kečč ițțusemmṛen am nețța ?  </p> 
 <p><a name="an_23:41">23:41</a> Nukni ma ḥekmen fell-aɣ d lḥeqq axaṭer nuklal lmut s wayen i nexdem ; lameɛna nețța ur yexdim acemma n wayen n diri.  </p> 
 <p><a name="an_23:42">23:42</a> Yezzi ɣer Sidna Ɛisa yenna-yas : A Ɛisa, mmekti-yi-d m'ara d-tas lḥekma n tgeldit-ik.  </p> 
 <p><a name="an_23:43">23:43</a> Sidna Ɛisa yerra-yas : A k-iniɣ tideț, ass-agi aț-țiliḍ yid-i di lǧennet.  </p> 
 <p><a name="an_23:44">23:44</a> Aț-țili d leǧwahi n tnac, yeɣli-d ṭṭlam ɣef tmurt meṛṛa armi d țlata n tmeddit. </p> 
 <p><a name="an_23:45">23:45</a> Leḥjab yellan deg umkan iqedsen di lǧameɛ, icerreg di tlemmast.  </p> 
 <p><a name="an_23:46">23:46</a> Sidna Ɛisa iɛeggeḍ s ṣṣut ɛlayen :  A Baba Ṛebbi, atan ṛṛuḥ-iw ger ifassen-ik. Mi genna imeslayen-agi, yeffeɣ-it ṛṛuḥ. </p> 
 <p><a name="an_23:47">23:47</a> Lqebṭan mi geẓra ayen yedṛan yețweḥḥid Ṛebbi yenna : ?-țideț, amdan-agi d aḥeqqi.  </p> 
 <p><a name="an_23:48">23:48</a> Lɣaci akk i gḥedṛen dinna, mi walan ayen yedṛan ḥeznen, uɣalen syenna kkaten deg idmaren-nsen.  </p> 
 <p><a name="an_23:49">23:49</a> Wid akk iḥemmlen Sidna Ɛisa qqimen deg lebɛid țmuqulen ayen yedṛan, llant gar-asen tilawin i d yeddan yid-es si tmurt n Jlili.  </p> 
 <p><a name="an_23:50">23:50</a> Yella yiwen wergaz ger lmuqedmin imeqqranen n usqamu n ccṛeɛ, isem-is Yusef, n taddart n Arimati n at Yahuda. Ur iqbil ṛṛay-nsen, ur iqbil lecɣal-nsen, d argaz n lɛali yerna d aḥeqqi, yețṛaǧu tageldit n Ṛebbi.  </p> 
 <p><a name="an_23:52">23:52</a> Iṛuḥ ɣer Bilaṭus yessuter-as lǧețța n Sidna Ɛisa.  </p> 
 <p><a name="an_23:53">23:53</a> Iṣubb-it-id seg umidag, yețțel-it di lekfen, yessers-it deg uẓekka yeɣzan deg wezṛu anda ur yemḍil ula d yiwen.  </p> 
 <p><a name="an_23:54">23:54</a> Ass-nni d ass n lǧemɛa i deg țheggin lɣaci iman-nsen i wass n ssebt yellan d ass n westeɛfu.  </p> 
 <p><a name="an_23:55">23:55</a> Tilawin-nni i d-yeddan d Sidna Ɛisa si tmurt n Jlili, ddant d Yusef ɣer uẓekka, walant amek i ssersen lǧețța-s.  </p> 
 <p><a name="an_23:56">23:56</a> Syenna uɣalent ɣer yexxamen nsent iwakken ad heggint leɛṭeṛ d wayen xeddmen i lmegtin, i lǧețța n Sidna Ɛisa. Azekka-nni n ssebt, steɛfant akken i d-tenna ccariɛa.  </p> 
 <p><a name="an_24:1">24:1</a> Ass n lḥedd ṣṣbeḥ zik, tilawin nni ṛuḥent ɣer uẓekka, wwint yid-sent leɛṭeṛ i d-heggant.  </p> 
 <p><a name="an_24:2">24:2</a> Ufant azṛu-nni iqeflen aẓekka, yegrareb akkin. </p> 
 <p><a name="an_24:3">24:3</a> Mi kecment ɣer daxel, ur ufint ara lǧețța n Sidna Ɛisa ; </p> 
 <p><a name="an_24:4">24:4</a> qqiment wehment. Atnaya ḍehṛen-asent-id sin yergazen s llebsa yețfeǧǧiǧen. </p> 
 <p><a name="an_24:5">24:5</a> Ikcem itent lxuf, brant i wallen nsent ɣer lqaɛa ; irgazen-nni nnan-asent : Acuɣeṛ tețqellibemt deg uẓekka win yeddren ? </p> 
 <p><a name="an_24:6">24:6</a> Ulac-it dagi, yeḥya-d si ger lmegtin. Ur tecfimt ara ɣef wayen i wen-d-yenna di tmurt n Jlili ?  </p> 
 <p><a name="an_24:7">24:7</a> « Ilaq Mmi-s n bunadem ad ițwasellem ger ifassen n yemcumen, ad ițusemmeṛ ɣef wumidag, ass wis tlata a d-iḥyu si ger lmegtin. » </p> 
 <p><a name="an_24:8">24:8</a> Dɣa mmektant-ed imeslayen n Sidna Ɛisa. </p> 
 <p><a name="an_24:9">24:9</a> Fɣent seg uẓekka iwakken ad ssiwḍent lexbaṛ ɣef wayen yedṛan, i ḥdac-nni yinelmaden d wid yellan yid-sen.  </p> 
 <p><a name="an_24:10">24:10</a> Llant gar-asent Meryem-nni tamagdalit, Yunna, Meryem yemma-s n Yeɛqub akk-d tidak nniḍen yeddan yid-sent ; ḥkant kullec i inelmaden.  </p> 
 <p><a name="an_24:11">24:11</a> Lameɛna ayen i sen-ḥkant iban asen-d am tmacahuț, ur tent-uminen ara. </p> 
 <p><a name="an_24:12">24:12</a> Dɣa Buṭrus yekker yuzzel ɣer uẓekka. Mi gewweḍ, imuqel ɣer daxel, iwala anagar lekfen di lqaɛa. Yuɣal syenna, iwhem deg wayen yedṛan.  </p> 
 <p><a name="an_24:13">24:13</a> Ass-nni, sin inelmaden teddun ɣer yiwet n taddart isem-is Amawes, taddart-agi tebɛed ɣef temdint n Lquds azal n snat sswayeɛ n tikli. </p> 
 <p><a name="an_24:14">24:14</a> ?eddun țmeslayen wway gar-asen ɣef wayen akk yedṛan. </p> 
 <p><a name="an_24:15">24:15</a> Akken llan țmeslayen, Sidna Ɛisa iqeṛṛeb ɣuṛ-sen, yedda yid-sen. </p> 
 <p><a name="an_24:16">24:16</a> Lameɛna nutni ur t-eɛqilen ara. </p> 
 <p><a name="an_24:17">24:17</a> Yenna-yasen : ?ef wacu i tețmeslayem akka deg webrid ? D acu i d yesseɣlin fell-awen leḥzen ?  </p> 
 <p><a name="an_24:18">24:18</a> Yiwen deg-sen, isem-is Klufas, yenna-yas : Eɛni anagar kečč ur neẓri ara ayen yedṛan ussan-agi di temdint n Lquds ?  </p> 
 <p><a name="an_24:19">24:19</a> Nețța yenna-yasen : D acu yedṛan akka ? Rran-as : Ayen yedṛan d Ɛisa anaṣari nnbi-nni, yesɛan tazmert tameqqrant deg wayen ixeddem d wayen i d-iqqaṛ zdat Ṛebbi akk-d yemdanen.  </p> 
 <p><a name="an_24:20">24:20</a> Lmuqedmin imeqqranen d lḥekkam-nneɣ sellmen-t ɣer ifassen n iṛumaniyen, ḥekmen fell-as s lmut, semmṛen-t ɣef wumidag. </p> 
 <p><a name="an_24:21">24:21</a> Nukni neḍmeɛ d nețța ara isellken wat Isṛail ; ass-agi d ass wis tlata segmi yedṛa wannect-a.  </p> 
 <p><a name="an_24:22">24:22</a> ?-țideț, kra si tilawin-nneɣ swehment-aɣ ! Mi ṛuḥent ṣṣbeḥ zik ɣer uẓekka </p> 
 <p><a name="an_24:23">24:23</a> ur ufint ara lǧețța-s. Uɣalent-ed nnant-aɣ-ed belli ḍehṛen asent-ed snat n lmalayekkat i sent id-yennan « atan yedder. »  </p> 
 <p><a name="an_24:24">24:24</a> Kra seg-neɣ ṛuḥen ɣer uẓekka ufan kullec akken i t-id-nnant tilawin nni ; lameɛna nețța ur t-ẓrin ara.  </p> 
 <p><a name="an_24:25">24:25</a> Dɣa Sidna Ɛisa yenna-yasen : A wid iɣeflen ! Acimi tețɛeṭṭilem aț-țamnem s wayen i d-nnan lenbiya ? </p> 
 <p><a name="an_24:26">24:26</a> Eɛni ur ilaq ara ad yenɛețțab Lmasiḥ akka uqbel ad yekcem di tmanegt-is ?  </p> 
 <p><a name="an_24:27">24:27</a> Dɣa yessefhem-asen ayen meṛṛa yuran fell-as di tira iqedsen ; yebda-d si tektabin n Sidna Musa, armi ț-țid n lenbiya meṛṛa.  </p> 
 <p><a name="an_24:28">24:28</a> Mi qṛib ad awḍen ɣer taddart i ɣer teddun, Sidna Ɛisa yerra iman-is am akken yebɣa ad ikemmel abrid-is. </p> 
 <p><a name="an_24:29">24:29</a> Lameɛna nutni ḥellelen-t nnan-as : Qqim yid-nneɣ, atan ț-țameddit, qṛib a d-yeɣli yiḍ. Sidna Ɛisa ikcem ad yeqqim yid-sen.  </p> 
 <p><a name="an_24:30">24:30</a> Mi qqimen ɣer imensi, yeddem ed aɣṛum, yeḥmed Ṛebbi, yebḍa-t, ifṛeq-asen-t. </p> 
 <p><a name="an_24:31">24:31</a> Dɣa ldint-ed wallen nsen, ɛeqlen-t, imiren kan yețwaṛfeɛ gar-asen. </p> 
 <p><a name="an_24:32">24:32</a> Bdan qqaṛen wway gar-asen : Ur nḥuss ara i kra iṛeqqen deg wulawen-nneɣ mi ɣ-d-iheddeṛ deg ubrid yerna yessefham-aɣ-d ayen yellan di tira iqedsen ?  </p> 
 <p><a name="an_24:33">24:33</a> Imiren kan, kkren-d uɣalen ɣer temdint n Lquds. Ufan ḥdac-nni inelmaden akk-d imdukkal-nsen nnejmaɛen. </p> 
 <p><a name="an_24:34">24:34</a> Nnan-asen-d : ?-țideț Sidna Ɛisa iḥya-d, yesban ed iman-is i Semɛun.  </p> 
 <p><a name="an_24:35">24:35</a> Nutni daɣen bdan ḥekkun-asen ayen yedṛan yid-sen deg webrid d wamek i t-ɛeqlen mi sen-ifṛeq aɣṛum.  </p> 
 <p><a name="an_24:36">24:36</a> Mazal-iten țmeslayen, Sidna Ɛisa s yiman-is ibedd-ed gar-asen. Yenna yasen : Sslam fell-awen.  </p> 
 <p><a name="an_24:37">24:37</a> Ikcem-iten akk lxuf, ɣilen d lexyal i d-ibedden ɣuṛ-sen. </p> 
 <p><a name="an_24:38">24:38</a> Nețța yenna-yasen : Acuɣeṛ i tuggadem ? D acu-t ccekk-agi deg ulawen-nwen ?  </p> 
 <p><a name="an_24:39">24:39</a> Walit ifassen-iw akk-d iḍaṛṛen iw, d nekk s yiman-iw ! Nnalet-iyi-d, walit ! Lexyal ur yesɛi aksum ur yesɛi iɣsan, akken tețwalim sɛiɣ-ten !  </p> 
 <p><a name="an_24:40">24:40</a> Mi sen-yenna ayagi, yesken-asen ifassen-is d iḍaṛṛen-is.  </p> 
 <p><a name="an_24:41">24:41</a> Wehmen, ččuṛen wulawen-nsen d lfeṛḥ armi ur zmiren ara ad amnen ayen țwalin, dɣa yenna-yasen : Yella dagi wayen ara ččeɣ ?  </p> 
 <p><a name="an_24:42">24:42</a> Fkan-as-d aftat n lḥut ikenfen. </p> 
 <p><a name="an_24:43">24:43</a> Iddem-it-id, yečča-t zdat-sen. </p> 
 <p><a name="an_24:44">24:44</a> Yenna yasen : Atah wayen i wen-d-nniɣ mi lliɣ yid-wen : « ilaq ad yedṛu wayen akk yuran fell-i di ccariɛa n Musa, d lenbiya akk-d ?abur ».  </p> 
 <p><a name="an_24:45">24:45</a> Dɣa yeldi-yasen leɛqel iwakken ad fehmen tira iqedsen, </p> 
 <p><a name="an_24:46">24:46</a> yenna yasen : Atah wayen yuran tira iqedsen: « ilaq Lmasiḥ ad yeɛteb, a d-iḥyu ass wis tlata si ger lmegtin, </p> 
 <p><a name="an_24:47">24:47</a> țțuba d leɛfu n ddnubat ad țwabeccṛen s yisem-is i leǧnas meṛṛa, a d-bdun si temdint n Lquds ».  </p> 
 <p><a name="an_24:48">24:48</a> Aql-ikkun d inigan-iw. </p> 
 <p><a name="an_24:49">24:49</a> Atan a d-ceggɛeɣ fell-awen wayen i wen yewɛed Baba Ṛebbi. Qqimet di temdint-agi alamma ters-ed fell-awen tezmert n Ṛebbi ara d-yasen seg igenni.  </p> 
 <p><a name="an_24:50">24:50</a> Sidna Ɛisa yewwi inelmaden-is armi d leǧwahi n taddart n Bitani. Yerfed ifassen-is, iburek-iten.  </p> 
 <p><a name="an_24:51">24:51</a> Di teswiɛt-nni yemfaṛaq yid-sen, yețwarfed ɣer igenni, </p> 
 <p><a name="an_24:52">24:52</a> ma d nutni ɣlin ɣef tgecrar, țḥemmiden-t ; imiren uɣalen ɣer temdint n Lquds s lfeṛḥ. </p> 
 <p><a name="an_24:53">24:53</a> Yal ass țțilin deg wufrag n lǧameɛ iqedsen, țḥemmiden Sidi Ṛebbi.  </p> 
 <p></p><hr>
 <center>
 <a href="joh.htm">Next: John</a></center>
 </body>