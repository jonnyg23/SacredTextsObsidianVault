<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="psa.htm">Previous</a> 
 <a href="ecc.htm">Next</a> 
 </center>
 <hr>
  <h3 align="center">Turkish Bible: Proverbs</h3> 
 <p><a name="an_1:1">1:1</a> Davut oğlu İsrail Kralı Süleymanın özdeyişleri:</p> 
 <p><a name="an_1:2">1:2</a> Bu özdeyişler, bilgeliğe ve terbiyeye ulaşmak,<br>Akıllıca sözleri anlamak,</p> 
 <p><a name="an_1:3">1:3</a> Başarıya götüren terbiyeyi edinip<br>Doğru, haklı ve adil olanı yapmak,</p> 
 <p><a name="an_1:4">1:4</a> Saf kişiyi ihtiyatlı,<br>Genç adamı bilgili ve sağgörülü kılmak içindir.</p> 
 <p><a name="an_1:5">1:5</a> Özdeyişlerle benzetmeleri,<br>Bilgelerin sözleriyle bilmecelerini anlamak için<br>Bilge kişi dinlesin ve kavrayışını artırsın,<br>Akıllı kişi yaşam hüneri kazansın.</p> 
 <p><a name="an_1:7">1:7</a> RAB korkusudur bilginin temeli.<br>Ahmaklarsa bilgeliği ve terbiyeyi küçümser.</p> 
 <p><a name="an_1:8">1:8</a> Oğlum, babanın uyarılarına kulak ver,<br>Annenin öğrettiklerinden ayrılma.</p> 
 <p><a name="an_1:9">1:9</a> Çünkü bunlar başın için sevimli bir çelenk,<br>Boynun için gerdanlık olacaktır.</p> 
 <p><a name="an_1:10">1:10</a> Oğlum, seni ayartmaya çalışan günahkârlara teslim olma.</p> 
 <p><a name="an_1:11">1:11</a> Şöyle diyebilirler:<br>‹‹Bizimle gel,<br>Adam öldürmek için pusuya yatalım,<br>Zevk uğruna masum kişileri tuzağa düşürelim.</p> 
 <p><a name="an_1:12">1:12</a> Onları ölüler diyarı gibi diri diri,<br>Ölüm çukuruna inenler gibi<br>Bütünüyle yutalım.</p> 
 <p><a name="an_1:13">1:13</a> Bir sürü değerli mal ele geçirir,<br>Evlerimizi ganimetle doldururuz.</p> 
 <p><a name="an_1:14">1:14</a> Gel, sen de bize katıl,<br>Tek bir kesemiz olacak.››</p> 
 <p><a name="an_1:15">1:15</a> Oğlum, böyleleriyle gitme,<br>Onların tuttuğu yoldan uzak dur.</p> 
 <p><a name="an_1:16">1:16</a> Çünkü ayakları kötülüğe koşar,<br>Çekinmeden kan dökerler.</p> 
 <p><a name="an_1:17">1:17</a> Kuşların gözü önünde ağ sermek boşunadır.</p> 
 <p><a name="an_1:18">1:18</a> Başkasına pusu kuran kendi kurduğu pusuya düşer.<br>Yalnız kendi canıdır tuzağa düşürdüğü.</p> 
 <p><a name="an_1:19">1:19</a> Haksız kazanca düşkün olanların sonu böyledir.<br>Bu düşkünlük onları canlarından eder.</p> 
 <p><a name="an_1:20">1:20</a> Bilgelik dışarıda yüksek sesle haykırıyor,<br>Meydanlarda sesleniyor.</p> 
 <p><a name="an_1:21">1:21</a> Kalabalık sokak başlarında bağırıyor,<br>Kentin giriş kapılarında sözlerini duyuruyor:</p> 
 <p><a name="an_1:22">1:22</a> ‹‹Ey budalalar, budalalığı ne zamana dek seveceksiniz?<br>Alaycılar ne zamana dek alay etmekten zevk alacak?<br>Akılsızlar ne zamana dek bilgiden nefret edecek?</p> 
 <p><a name="an_1:23">1:23</a> Uyardığımda yola gelin, o zaman size yüreğimi açar,<br>Sözlerimi anlamanıza yardım ederim.</p> 
 <p><a name="an_1:24">1:24</a> Ama sizi çağırdığım zaman beni reddettiniz.<br>Elimi uzattım, umursayan olmadı.</p> 
 <p><a name="an_1:25">1:25</a> Duymazlıktan geldiniz bütün öğütlerimi,<br>Uyarılarımı duymak istemediniz.</p> 
 <p><a name="an_1:26">1:26</a> Bu yüzden ben de felaketinize sevineceğim.<br>Belaya uğradığınızda,<br>Bela üzerinize bir fırtına gibi geldiğinde,<br>Bir kasırga gibi geldiğinde felaketiniz,<br>Sıkıntıya, kaygıya düştüğünüzde,<br>Sizinle alay edeceğim.</p> 
 <p><a name="an_1:28">1:28</a> O zaman beni çağıracaksınız,<br>Ama yanıtlamayacağım.<br>Var gücünüzle arayacaksınız beni,<br>Ama bulamayacaksınız.</p> 
 <p><a name="an_1:29">1:29</a> Çünkü bilgiden nefret ettiniz.<br>RABden korkmayı reddettiniz.</p> 
 <p><a name="an_1:30">1:30</a> Öğütlerimi istemediniz,<br>Uyarılarımın tümünü küçümsediniz.</p> 
 <p><a name="an_1:31">1:31</a> Bu nedenle tuttuğunuz yolun meyvesini yiyeceksiniz,<br>Kendi düzenbazlığınıza doyacaksınız.</p> 
 <p><a name="an_1:32">1:32</a> Bön adamlar dönekliklerinin kurbanı olacak.<br>Akılsızlar kaygısızlıklarının içinde yok olup gidecek.</p> 
 <p><a name="an_1:33">1:33</a> Ama beni dinleyen güvenlik içinde yaşayacak,<br>Kötülükten korkmayacak, huzur bulacak.››</p> 
 <p><a name="an_2:1">2:1</a> Oğlum, bilgeliğe kulak verip<br>Yürekten akla yönelerek<br>Sözlerimi kabul eder,<br>Buyruklarımı aklında tutarsan,</p> 
 <p><a name="an_2:3">2:3</a> Evet, aklı çağırır,<br>Ona gönülden seslenirsen,</p> 
 <p><a name="an_2:4">2:4</a> Gümüş ararcasına onu ararsan,<br>Onu ararsan define arar gibi,</p> 
 <p><a name="an_2:5">2:5</a> RAB korkusunu anlar<br>Ve Tanrıyı yakından tanırsın.</p> 
 <p><a name="an_2:6">2:6</a> Çünkü bilgeliğin kaynağı RABdir.<br>Onun ağzından bilgi ve anlayış çıkar.</p> 
 <p><a name="an_2:7">2:7</a> Doğru kişileri başarıya ulaştırır,<br>Kalkanıdır dürüst yaşayanların.</p> 
 <p><a name="an_2:8">2:8</a> Adil olanların adımlarını korur,<br>Sadık kullarının yolunu gözetir.</p> 
 <p><a name="an_2:9">2:9</a> O zaman anlarsın her iyi yolu,<br>Neyin doğru, haklı ve adil olduğunu.</p> 
 <p><a name="an_2:10">2:10</a> Çünkü yüreğin bilgelikle dolacak,<br>Zevk alacaksın bilgiden.</p> 
 <p><a name="an_2:11">2:11</a> Sağgörü sana bekçilik edecek<br>Ve akıl seni koruyacak.</p> 
 <p><a name="an_2:12">2:12</a> Bunlar seni kötü yoldan,<br>Ahlaksızın sözlerinden kurtaracak.</p> 
 <p><a name="an_2:13">2:13</a> Onlar ki karanlık yollarda yürümek için<br>Doğru yoldan ayrılırlar.</p> 
 <p><a name="an_2:14">2:14</a> Kötülük yapmaktan hoşlanır,<br>Zevk alırlar kötülüğün aşırısından.</p> 
 <p><a name="an_2:15">2:15</a> Yolları dolambaçlı,<br>Yaşayışları çarpıktır.</p> 
 <p><a name="an_2:16">2:16</a> Bilgelik, gençken evlendiği eşini terk eden,<br>Tanrının önünde içtiği andı unutan ahlaksız kadından,<br>Sözleriyle yaltaklanan<br>Vefasız kadından seni kurtaracak.</p> 
 <p><a name="an_2:18">2:18</a> O kadının evi insanı ölüme,<br>Yolları ölülere götürür.</p> 
 <p><a name="an_2:19">2:19</a> Ona gidenlerden hiçbiri geri dönmez,<br>Yaşam yollarına erişmez.</p> 
 <p><a name="an_2:20">2:20</a> Bu nedenle sen iyilerin yolunda yürü,<br>Doğruların izinden git.</p> 
 <p><a name="an_2:21">2:21</a> Çünkü ülkede yaşayacak olan doğrulardır,<br>Dürüst kişilerdir orada kalacak olan.</p> 
 <p><a name="an_2:22">2:22</a> Kötüler ülkeden sürülecek,<br>Hainler sökülüp atılacak.</p> 
 <p><a name="an_3:1">3:1</a> Oğlum, unutma öğrettiklerimi,<br>Aklında tut buyruklarımı.</p> 
 <p><a name="an_3:2">3:2</a> Çünkü bunlar ömrünü uzatacak,<br>Yaşam yıllarını, esenliğini artıracaktır.</p> 
 <p><a name="an_3:3">3:3</a> Sevgiyi, sadakati hiç yanından ayırma,<br>Bağla onları boynuna,<br>Yaz yüreğinin levhasına.</p> 
 <p><a name="an_3:4">3:4</a> Böylece Tanrının ve insanların gözünde<br>Beğeni ve saygınlık kazanacaksın.</p> 
 <p><a name="an_3:5">3:5</a> RABbe güven bütün yüreğinle,<br>Kendi aklına bel bağlama.</p> 
 <p><a name="an_3:6">3:6</a> Yaptığın her işte RABbi an,<br>O senin yolunu düze çıkarır.</p> 
 <p><a name="an_3:7">3:7</a> Kendini bilge biri olarak görme,<br>RABden kork, kötülükten uzak dur.</p> 
 <p><a name="an_3:8">3:8</a> Böylece bedenin sağlık<br>Ve ferahlık bulur.</p> 
 <p><a name="an_3:9">3:9</a> Servetinle ve ürününün turfandasıyla<br>RABbi onurlandır.</p> 
 <p><a name="an_3:10">3:10</a> O zaman ambarların tıka basa dolar,<br>Teknelerin yeni şarapla dolup taşar.</p> 
 <p><a name="an_3:11">3:11</a> Oğlum, RABbin terbiye edişini hafife alma,<br>Onun azarlamasından usanma.</p> 
 <p><a name="an_3:12">3:12</a> Çünkü RAB, oğlundan hoşnut bir baba gibi,<br>Sevdiğini azarlar.</p> 
 <p><a name="an_3:13">3:13</a> Bilgeliğe erişene,<br>Aklı bulana ne mutlu!</p> 
 <p><a name="an_3:14">3:14</a> Gümüş kazanmaktansa onu kazanmak daha iyidir.<br>Onun yararı altından daha çoktur.</p> 
 <p><a name="an_3:15">3:15</a> Daha değerlidir mücevherden,<br>Dileyeceğin hiçbir şey onunla kıyaslanamaz.</p> 
 <p><a name="an_3:16">3:16</a> Sağ elinde uzun ömür,<br>Sol elinde zenginlik ve onur vardır.</p> 
 <p><a name="an_3:17">3:17</a> Yolları sevinç yollarıdır,<br>Evet, bütün yolları esenliğe çıkarır.</p> 
 <p><a name="an_3:18">3:18</a> Bilgelik yaşam ağacıdır ona sarılanlara,<br>Ne mutlu ona sımsıkı tutunanlara!</p> 
 <p><a name="an_3:19">3:19</a> RAB dünyanın temelini bilgelikle attı,<br>Gökleri akıllıca yerleştirdi.</p> 
 <p><a name="an_3:20">3:20</a> Bilgisiyle enginler yarıldı,<br>Bulutlar suyunu verdi.</p> 
 <p><a name="an_3:21">3:21</a> Oğlum, sağlam öğüde, sağgörüye tutun.<br>Sakın gözünü ayırma onlardan.</p> 
 <p><a name="an_3:22">3:22</a> Onlar sana yaşam verecek<br>Ve boynuna güzel bir süs olacak.</p> 
 <p><a name="an_3:23">3:23</a> O zaman güvenlik içinde yol alırsın,<br>Sendelemeden.</p> 
 <p><a name="an_3:24">3:24</a> Korkusuzca yatar,<br>Tatlı tatlı uyursun.</p> 
 <p><a name="an_3:25">3:25</a> Beklenmedik felaketten,<br>Ya da kötülerin uğradığı yıkımdan korkma.</p> 
 <p><a name="an_3:26">3:26</a> Çünkü senin güvencen RABdir,<br>Tuzağa düşmekten seni O koruyacaktır.</p> 
 <p><a name="an_3:27">3:27</a> Elinden geldikçe,<br>İyiliğe hakkı olanlardan iyiliği esirgeme.</p> 
 <p><a name="an_3:28">3:28</a> Elinde varken komşuna,<br>‹‹Bugün git, yarın gel, o zaman veririm›› deme.</p> 
 <p><a name="an_3:29">3:29</a> Sana güvenerek yanında yaşayan komşuna<br>Kötülük tasarlama.</p> 
 <p><a name="an_3:30">3:30</a> Sana kötülük etmemiş biriyle<br>Yok yere çekişme.</p> 
 <p><a name="an_3:31">3:31</a> Zorba kişiye imrenme,<br>Onun yollarından hiçbirini seçme.</p> 
 <p><a name="an_3:32">3:32</a> Çünkü RAB sapkınlardan tiksinir,<br>Ama doğruların candan dostudur.</p> 
 <p><a name="an_3:33">3:33</a> RAB kötülerin evini lanetler,<br>Doğruların oturduğu yeriyse kutsar.</p> 
 <p><a name="an_3:34">3:34</a> RAB alaycılarla alay eder,<br>Ama alçakgönüllülere lütfeder.</p> 
 <p><a name="an_3:35">3:35</a> Bilge kişiler onuru miras alacak,<br>Akılsızlara yalnız utanç kalacak.</p> 
 <p><a name="an_4:1">4:1</a> Çocuklarım, babanızın uyarılarına kulak verin.<br>Dikkat edin ki anlayışlı olasınız.</p> 
 <p><a name="an_4:2">4:2</a> Çünkü size iyi ders veriyorum,<br>Ayrılmayın öğrettiğimden.</p> 
 <p><a name="an_4:3">4:3</a> Ben bir çocukken babamın evinde,<br>Annemin körpecik tek yavrusuyken,</p> 
 <p><a name="an_4:4">4:4</a> Babam bana şunu öğretti:<br>‹‹Söylediklerime yürekten sarıl,<br>Buyruklarımı yerine getir ki yaşayasın.</p> 
 <p><a name="an_4:5">4:5</a> Bilgeliği ve aklı sahiplen,<br>Söylediklerimi unutma, onlardan sapma.</p> 
 <p><a name="an_4:6">4:6</a> Bilgelikten ayrılma, o seni korur.<br>Sev onu, seni gözetir.</p> 
 <p><a name="an_4:7">4:7</a> Bilgeliğe ilk adım onu sahiplenmektir.<br>Bütün servetine mal olsa da akla sahip çık.</p> 
 <p><a name="an_4:8">4:8</a> Onu el üstünde tut, o da seni yüceltecek,<br>Ona sarılırsan seni onurlandıracak.</p> 
 <p><a name="an_4:9">4:9</a> Başına zarif bir çelenk,<br>Görkemli bir taç giydirecektir.››</p> 
 <p><a name="an_4:10">4:10</a> Dinle oğlum, sözlerimi benimse ki,<br>Uzasın ömrün.</p> 
 <p><a name="an_4:11">4:11</a> Seni bilgelik yolunda eğitir,<br>Doğru yollara yöneltirim.</p> 
 <p><a name="an_4:12">4:12</a> Ayakların takılmadan yürür,<br>Sürçmeden koşarsın.</p> 
 <p><a name="an_4:13">4:13</a> Aldığın terbiyeye sarıl, bırakma,<br>Onu uygula, çünkü odur yaşamın.</p> 
 <p><a name="an_4:14">4:14</a> Kötülerin yoluna ayak basma,<br>Yürüme alçakların yolunda,</p> 
 <p><a name="an_4:15">4:15</a> O yoldan sakın, yakınından bile geçme,<br>Yönünü değiştirip geç.</p> 
 <p><a name="an_4:16">4:16</a> Çünkü kötülük etmedikçe uyuyamaz onlar,<br>Uykuları kaçar saptırmadıkça birilerini.</p> 
 <p><a name="an_4:17">4:17</a> Yedikleri ekmek kötülük,<br>İçtikleri şarap zorbalık ürünüdür.</p> 
 <p><a name="an_4:18">4:18</a> Oysa doğruların yolu şafak ışığı gibidir,<br>Giderek öğle güneşinin parlaklığına erişir.</p> 
 <p><a name="an_4:19">4:19</a> Kötülerin yoluysa zifiri karanlık gibidir,<br>Neden tökezlediklerini bilmezler.</p> 
 <p><a name="an_4:20">4:20</a> Oğlum, sözlerime dikkat et,<br>Dediklerime kulak ver.</p> 
 <p><a name="an_4:21">4:21</a> Aklından çıkmasın bunlar,<br>Onları yüreğinde sakla.</p> 
 <p><a name="an_4:22">4:22</a> Çünkü onları bulan için yaşam,<br>Bedeni için şifadır bunlar.</p> 
 <p><a name="an_4:23">4:23</a> Her şeyden önce de yüreğini koru,<br>Çünkü yaşam ondan kaynaklanır.</p> 
 <p><a name="an_4:24">4:24</a> Yalan çıkmasın ağzından,<br>Uzak tut dudaklarını sapık sözlerden.</p> 
 <p><a name="an_4:25">4:25</a> Gözlerin hep ileriye baksın,<br>Dosdoğru önüne!</p> 
 <p><a name="an_4:26">4:26</a> Gideceğin yolu düzle,<br>O zaman bütün işlerin sağlam olur.</p> 
 <p><a name="an_4:27">4:27</a> Sapma sağa sola,<br>Ayağını kötülükten uzak tut.</p> 
 <p><a name="an_5:1">5:1</a> Oğlum, bilgeliğime dikkat et,<br>Akıllıca sözlerime kulak ver.</p> 
 <p><a name="an_5:2">5:2</a> Böylelikle her zaman sağgörülü olur,<br>Dudaklarınla bilgiyi korursun.</p> 
 <p><a name="an_5:3">5:3</a> Zina eden kadının bal damlar dudaklarından,<br>Ağzı daha yumuşaktır zeytinyağından.</p> 
 <p><a name="an_5:4">5:4</a> Ama sonu pelinotu kadar acı,<br>İki ağızlı kılıç kadar keskindir.</p> 
 <p><a name="an_5:5">5:5</a> Ayakları ölüme gider,<br>Adımları ölüler diyarına ulaşır.</p> 
 <p><a name="an_5:6">5:6</a> Yaşama giden yolu hiç düşünmez,<br>Yolları dolaşıktır, ama farkında değil.</p> 
 <p><a name="an_5:7">5:7</a> Oğlum, şimdi beni dinle,<br>Ağzımdan çıkan sözlerden ayrılma.</p> 
 <p><a name="an_5:8">5:8</a> Öyle kadınlardan uzak dur,<br>Yaklaşma evinin kapısına.</p> 
 <p><a name="an_5:9">5:9</a> Yoksa onurunu başkalarına,<br>Yıllarını bir gaddara kaptırırsın.</p> 
 <p><a name="an_5:10">5:10</a> Varını yoğunu yer bitirir yabancılar,<br>Emeğin başka birinin evini bayındır kılar.</p> 
 <p><a name="an_5:11">5:11</a> Ah çekip inlersin ömrünün son günlerinde,<br>Etinle bedenin tükendiğinde.</p> 
 <p><a name="an_5:12">5:12</a> ‹‹Eğitilmekten neden bu kadar nefret ettim,<br>Yüreğim uyarıları neden önemsemedi?›› dersin.</p> 
 <p><a name="an_5:13">5:13</a> ‹‹Öğretmenlerimin sözünü dinlemedim,<br>Beni eğitenlere kulak vermedim.</p> 
 <p><a name="an_5:14">5:14</a> Halkın ve topluluğun arasında<br>Tam bir yıkımın eşiğine gelmişim.››</p> 
 <p><a name="an_5:15">5:15</a> Suyu kendi sarnıcından,<br>Kendi kuyunun kaynağından iç.</p> 
 <p><a name="an_5:16">5:16</a> Pınarların sokakları,<br>Akarsuların meydanları mı sulamalı?</p> 
 <p><a name="an_5:17">5:17</a> Yalnız senin olsun onlar,<br>Paylaşma yabancılarla.</p> 
 <p><a name="an_5:18">5:18</a> Çeşmen bereketli olsun<br>Ve gençken evlendiğin karınla mutlu ol.</p> 
 <p><a name="an_5:19">5:19</a> Sevimli bir geyik, zarif bir ceylan gibi,<br>Hep seni doyursun memeleri.<br>Aşkıyla sürekli coş.</p> 
 <p><a name="an_5:20">5:20</a> Oğlum, neden ahlaksız bir kadınla coşasın,<br>Neden başka birinin karısını koynuna alasın?</p> 
 <p><a name="an_5:21">5:21</a> RAB insanın tuttuğu yolu gözler,<br>Attığı her adımı denetler.</p> 
 <p><a name="an_5:22">5:22</a> Kötü kişiyi kendi suçları ele verecek,<br>Günahının kemendi kıskıvrak bağlayacak onu.</p> 
 <p><a name="an_5:23">5:23</a> Aşırı ahmaklığı onu yoldan çıkaracak,<br>Terbiyeyi umursamadığı için ölecek.</p> 
 <p><a name="an_6:1">6:1</a> Oğlum, eğer birine kefil oldunsa,<br>Onun borcunu yüklendinse,</p> 
 <p><a name="an_6:2">6:2</a> Düştünse tuzağa kendi sözlerinle,<br>Ağzının sözleriyle yakalandınsa,</p> 
 <p><a name="an_6:3">6:3</a> O kişinin eline düştün demektir.<br>Oğlum, şunu yap ve kendini kurtar:<br>Git, yere kapan onun önünde,<br>Ona yalvar yakar.</p> 
 <p><a name="an_6:4">6:4</a> Gözlerine uyku girmesin,<br>Ağırlaşmasın göz kapakların.</p> 
 <p><a name="an_6:5">6:5</a> Avcının elinden ceylan gibi,<br>Kuşbazın elinden kuş gibi kurtar kendini.</p> 
 <p><a name="an_6:6">6:6</a> Ey tembel kişi, git, karıncalara bak,<br>Onların yaşamından bilgelik öğren.</p> 
 <p><a name="an_6:7">6:7</a> Başkanları, önderleri ya da yöneticileri olmadığı halde,</p> 
 <p><a name="an_6:8">6:8</a> Yazın erzaklarını biriktirirler,<br>Yiyeceklerini toplarlar biçim mevsiminde.</p> 
 <p><a name="an_6:9">6:9</a> Ne zamana dek yatacaksın, ey tembel kişi?<br>Ne zaman kalkacaksın uykundan?</p> 
 <p><a name="an_6:10">6:10</a> ‹‹Biraz kestireyim, biraz uyuklayayım,<br>Ellerimi kavuşturup şöyle bir uyuyayım›› demeye kalmadan,</p> 
 <p><a name="an_6:11">6:11</a> Yokluk bir haydut gibi,<br>Yoksulluk bir akıncı gibi gelir üzerine.</p> 
 <p><a name="an_6:12">6:12</a> Ağzında yalanla dolaşan kişi,<br>Soysuz ve fesatçıdır.</p> 
 <p><a name="an_6:13">6:13</a> Göz kırpar, bir sürü ayak oyunu,<br>El kol hareketleri yapar,</p> 
 <p><a name="an_6:14">6:14</a> Ahlaksız yüreğinde kötülük tasarlar,<br>Çekişmeler yaratır durmadan.</p> 
 <p><a name="an_6:15">6:15</a> Bu yüzden ansızın yıkıma uğrayacak,<br>Birdenbire çaresizce yok olacak.</p> 
 <p><a name="an_6:16">6:16</a> RABbin nefret ettiği altı şey,<br>İğrendiği yedi şey vardır:</p> 
 <p><a name="an_6:17">6:17</a> Gururlu gözler,<br>Yalancı dil,<br>Suçsuz kanı döken eller,</p> 
 <p><a name="an_6:18">6:18</a> Düzenbaz yürek,<br>Kötülüğe seğirten ayaklar,</p> 
 <p><a name="an_6:19">6:19</a> Yalan soluyan yalancı tanık<br>Ve kardeşler arasında çekişme yaratan kişi.</p> 
 <p><a name="an_6:20">6:20</a> Oğlum, babanın buyruklarına uy,<br>Annenin öğrettiklerinden ayrılma.</p> 
 <p><a name="an_6:21">6:21</a> Bunlar sürekli yüreğinin bağı olsun,<br>Tak onları boynuna.</p> 
 <p><a name="an_6:22">6:22</a> Yolunda sana rehber olacak,<br>Seni koruyacaklar yattığın zaman;<br>Söyleşecekler seninle uyandığında.</p> 
 <p><a name="an_6:23">6:23</a> Bu buyruklar sana çıra,<br>Öğretilenler ışıktır.<br>Eğitici uyarılar yaşam yolunu gösterir.</p> 
 <p><a name="an_6:24">6:24</a> Seni kötü kadından,<br>Başka birinin karısının yaltaklanan dilinden<br>Koruyacak olan bunlardır.</p> 
 <p><a name="an_6:25">6:25</a> Böyle kadınların güzelliği seni ayartmasın,<br>Bakışları seni tutsak etmesin.</p> 
 <p><a name="an_6:26">6:26</a> Çünkü fahişe yüzünden insan bir lokma ekmeğe muhtaç kalır,<br>Başkasının karısıyla yatmak da kişinin canına mal olur. kalır›› ya da ‹‹Çünkü fahişenin ücreti ancak bir somun ekmektir››.</p> 
 <p><a name="an_6:27">6:27</a> İnsan koynuna ateş alır da,<br>Giysisi yanmaz mı?</p> 
 <p><a name="an_6:28">6:28</a> Korlar üzerinde yürür de,<br>Ayakları kavrulmaz mı?</p> 
 <p><a name="an_6:29">6:29</a> Başkasının karısıyla yatan adamın durumu budur.<br>Böyle bir ilişkiye giren cezasız kalmaz.</p> 
 <p><a name="an_6:30">6:30</a> Aç hırsız karnını doyurmak için çalıyorsa,<br>Kimse onu hor görmez.</p> 
 <p><a name="an_6:31">6:31</a> Ama yakalanırsa, çaldığının yedi katını ödemek zorunda;<br>Varını yoğunu vermek anlamına gelse bile.</p> 
 <p><a name="an_6:32">6:32</a> Zina eden adam sağduyudan yoksundur.<br>Yaptıklarıyla kendini yok eder.</p> 
 <p><a name="an_6:33">6:33</a> Payına düşen dayak ve onursuzluktur,<br>Asla kurtulamaz utançtan.</p> 
 <p><a name="an_6:34">6:34</a> Çünkü kıskançlık kocanın öfkesini azdırır,<br>Öç alırken acımasız olur.</p> 
 <p><a name="an_6:35">6:35</a> Hiçbir fidye kabul etmez,<br>Gönlünü alamazsın armağanların çokluğuyla.</p> 
 <p><a name="an_7:1">7:1</a> Oğlum, sözlerimi yerine getir,<br>Aklında tut buyruklarımı.</p> 
 <p><a name="an_7:2">7:2</a> Buyruklarımı yerine getir ki, yaşayasın.<br>Öğrettiklerimi gözünün bebeği gibi koru.</p> 
 <p><a name="an_7:3">7:3</a> Onları yüzük gibi parmaklarına geçir,<br>Yüreğinin levhasına yaz.</p> 
 <p><a name="an_7:4">7:4</a> Bilgeliğe, ‹‹Sen kızkardeşimsin››,<br>Akla, ‹‹Akrabamsın›› de.</p> 
 <p><a name="an_7:5">7:5</a> Zina eden kadından,<br>Yaltaklanan ahlaksız kadından seni koruyacak olan bunlardır.</p> 
 <p><a name="an_7:6">7:6</a> Evimin penceresinden,<br>Kafesin ardından dışarıyı seyrederken,</p> 
 <p><a name="an_7:7">7:7</a> Bir sürü toy gencin arasında,<br>Sağduyudan yoksun bir delikanlı çarptı gözüme.</p> 
 <p><a name="an_7:8">7:8</a> Akşamüzeri, alaca karanlıkta,<br>Akşam karanlığı çökerken,<br>O kadının oturduğu sokağa saptığını,<br>Onun evine yöneldiğini gördüm.</p> 
 <p><a name="an_7:10">7:10</a> Derken kadın onu karşıladı,<br>Fahişe kılığıyla sinsice.</p> 
 <p><a name="an_7:11">7:11</a> Yaygaracı, dik başlı biriydi kadın.<br>Bir an bile durmaz evde.</p> 
 <p><a name="an_7:12">7:12</a> Kâh sokakta, kâh meydanlardadır.<br>Sokak başlarında pusuya yatar.</p> 
 <p><a name="an_7:13">7:13</a> Delikanlıyı tutup öptü,<br>Yüzü kızarmadan ona şöyle dedi:</p> 
 <p><a name="an_7:14">7:14</a> ‹‹Esenlik kurbanlarımı kesmek zorundaydım,<br>Adak sözümü bugün yerine getirdim.</p> 
 <p><a name="an_7:15">7:15</a> Bunun için seni karşılamaya, seni aramaya çıktım,<br>İşte buldum seni!</p> 
 <p><a name="an_7:16">7:16</a> Döşeğime Mısır ipliğinden dokunmuş<br>Renkli örtüler serdim.</p> 
 <p><a name="an_7:17">7:17</a> Yatağıma mür, öd<br>Ve tarçın serptim.</p> 
 <p><a name="an_7:18">7:18</a> Haydi gel, sabaha dek doya doya sevişelim,<br>Aşktan zevk alalım.</p> 
 <p><a name="an_7:19">7:19</a> Kocam evde değil,<br>Uzun bir yolculuğa çıktı.</p> 
 <p><a name="an_7:20">7:20</a> Yanına para torbasını aldı,<br>Dolunaydan önce eve dönmeyecek.››</p> 
 <p><a name="an_7:21">7:21</a> Onu bir sürü çekici sözlerle baştan çıkardı,<br>Tatlı diliyle peşinden sürükledi.</p> 
 <p><a name="an_7:22">7:22</a> Kesimevine götürülen öküz gibi<br>Hemen izledi onu delikanlı;<br>Tuzağa düşen geyik gibi,</p> 
 <p><a name="an_7:23">7:23</a> Ciğerini bir ok delene kadar;<br>Kapana koşan bir kuş gibi,<br>Bunun yaşamına mal olacağını bilmeden.</p> 
 <p><a name="an_7:24">7:24</a> Çocuklarım, şimdi dinleyin beni,<br>Kulak verin söylediklerime,</p> 
 <p><a name="an_7:25">7:25</a> Sakın o kadına gönül vermeyin,<br>Onun yolundan gitmeyin.</p> 
 <p><a name="an_7:26">7:26</a> Yere serdiği bir sürü kurbanı var,<br>Öldürdüğü kişilerin sayısı pek çok.</p> 
 <p><a name="an_7:27">7:27</a> Ölüler diyarına giden yoldur onun evi,<br>Ölüm odalarına götürür.</p> 
 <p><a name="an_8:1">8:1</a> Bilgelik çağırıyor,<br>Akıl sesini yükseltiyor.</p> 
 <p><a name="an_8:2">8:2</a> Yol kenarındaki tepelerin başında,<br>Yolların birleştiği yerde duruyor o.</p> 
 <p><a name="an_8:3">8:3</a> Kentin girişinde, kapıların yanında,<br>Sesini yükseltiyor:</p> 
 <p><a name="an_8:4">8:4</a> ‹‹Ey insanlar, size sesleniyorum,<br>Çağrım insan soyunadır!</p> 
 <p><a name="an_8:5">8:5</a> Ey bön kişiler, ihtiyatlı olmayı öğrenin;<br>Sağduyulu olmayı öğrenin, ey akılsızlar!</p> 
 <p><a name="an_8:6">8:6</a> Söylediğim yetkin sözleri dinleyin,<br>Ağzımı doğruları söylemek için açarım.</p> 
 <p><a name="an_8:7">8:7</a> Ağzım gerçeği duyurur,<br>Çünkü dudaklarım kötülükten iğrenir.</p> 
 <p><a name="an_8:8">8:8</a> Ağzımdan çıkan her söz doğrudur,<br>Yoktur eğri ya da sapık olanı.</p> 
 <p><a name="an_8:9">8:9</a> Apaçıktır hepsi anlayana,<br>Bilgiye erişen, doğruluğunu bilir onların.</p> 
 <p><a name="an_8:10">8:10</a> Gümüş yerine terbiyeyi,<br>Saf altın yerine bilgiyi edinin.</p> 
 <p><a name="an_8:11">8:11</a> Çünkü bilgelik mücevherden değerlidir,<br>Dilediğin hiçbir şey onunla kıyaslanamaz.</p> 
 <p><a name="an_8:12">8:12</a> Ben bilgelik olarak ihtiyatı kendime konut edindim.<br>Bilgi ve sağgörü bendedir.</p> 
 <p><a name="an_8:13">8:13</a> RABden korkmak kötülükten nefret etmek demektir.<br>Kibirden, küstahlıktan,<br>Kötü yoldan, sapık ağızdan nefret ederim.</p> 
 <p><a name="an_8:14">8:14</a> Öğüt ve sağlam karar bana özgüdür.<br>Akıl ve güç kaynağı benim.</p> 
 <p><a name="an_8:15">8:15</a> Krallar sayemde egemenlik sürer,<br>Hükümdarlar adil kurallar koyar.</p> 
 <p><a name="an_8:16">8:16</a> Önderler, adaletle yöneten soylular<br>Sayemde yönetirler.</p> 
 <p><a name="an_8:17">8:17</a> Beni sevenleri ben de severim,<br>Gayretle arayan beni bulur.</p> 
 <p><a name="an_8:18">8:18</a> Zenginlik ve onur,<br>Kalıcı değerler ve bolluk bendedir.</p> 
 <p><a name="an_8:19">8:19</a> Meyvem altından, saf altından,<br>Ürünüm seçme gümüşten daha iyidir.</p> 
 <p><a name="an_8:20">8:20</a> Doğruluk yolunda,<br>Adaletin izinden yürürüm.</p> 
 <p><a name="an_8:21">8:21</a> Böylelikle, beni sevenleri servet sahibi yapar,<br>Hazinelerini doldururum.</p> 
 <p><a name="an_8:22">8:22</a> RAB yaratma işine başladığında<br>İlk beni yarattı,</p> 
 <p><a name="an_8:23">8:23</a> Dünya var olmadan önce,<br>Ta başlangıçta, öncesizlikte yerimi aldım.</p> 
 <p><a name="an_8:24">8:24</a> Enginler yokken,<br>Suları bol pınarlar yokken doğdum ben.</p> 
 <p><a name="an_8:25">8:25</a> Dağlar daha oluşmadan,<br>Tepeler belirmeden,<br>RAB dünyayı, kırları<br>Ve dünyadaki toprağın zerresini yaratmadan doğdum.</p> 
 <p><a name="an_8:27">8:27</a> RAB gökleri yerine koyduğunda oradaydım,<br>Engin denizleri ufukla çevirdiğinde,</p> 
 <p><a name="an_8:28">8:28</a> Bulutları oluşturduğunda,<br>Denizin kaynaklarını güçlendirdiğinde,</p> 
 <p><a name="an_8:29">8:29</a> Sular buyruğundan öte geçmesinler diye<br>Denize sınır çizdiğinde,<br>Dünyanın temellerini pekiştirdiğinde,</p> 
 <p><a name="an_8:30">8:30</a> Baş mimar olarak Onun yanındaydım.<br>Gün be gün sevinçle dolup taştım,<br>Huzurunda hep coştum.</p> 
 <p><a name="an_8:31">8:31</a> Onun dünyası mutluluğum,<br>İnsanları sevincimdi.</p> 
 <p><a name="an_8:32">8:32</a> Çocuklarım, şimdi beni dinleyin:<br>Yolumu izleyenlere ne mutlu!</p> 
 <p><a name="an_8:33">8:33</a> Uyarılarımı dinleyin ve bilge kişiler olun,<br>Görmezlikten gelmeyin onları.</p> 
 <p><a name="an_8:34">8:34</a> Beni dinleyen,<br>Her gün kapımı gözleyen,<br>Kapımın eşiğinden ayrılmayan kişiye ne mutlu!</p> 
 <p><a name="an_8:35">8:35</a> Çünkü beni bulan yaşam bulur<br>Ve RABbin beğenisini kazanır.</p> 
 <p><a name="an_8:36">8:36</a> Beni gözardı edense kendine zarar verir,<br>Benden nefret eden, ölümü seviyor demektir.››</p> 
 <p><a name="an_9:1">9:1</a> Bilgelik kendi evini yaptı,<br>Yedi direğini yonttu.</p> 
 <p><a name="an_9:2">9:2</a> Hayvanlarını kesti,<br>Şarabını hazırlayıp sofrasını kurdu.</p> 
 <p><a name="an_9:3">9:3</a> Kentin en yüksek noktalarına gönderdiği<br>Hizmetçileri aracılığıyla herkesi çağırıyor:</p> 
 <p><a name="an_9:4">9:4</a> ‹‹Kim safsa buraya gelsin›› diyor.<br>Sağduyudan yoksun olanlara da,<br>‹‹Gelin, yiyeceklerimi yiyin,<br>Hazırladığım şaraptan için›› diyor.</p> 
 <p><a name="an_9:6">9:6</a> ‹‹Saflığı bırakın da yaşayın,<br>Aklın yolunu izleyin.</p> 
 <p><a name="an_9:7">9:7</a> ‹‹Alaycıyı paylayan aşağılanmayı hak eder,<br>Kötü kişiyi azarlayan hakarete uğrar.</p> 
 <p><a name="an_9:8">9:8</a> Alaycıyı azarlama, yoksa senden nefret eder.<br>Bilge kişiyi azarlarsan, seni sever.</p> 
 <p><a name="an_9:9">9:9</a> Bilge kişiyi eğitirsen<br>Daha bilge olur,<br>Doğru kişiye öğretirsen bilgisini artırır.</p> 
 <p><a name="an_9:10">9:10</a> RAB korkusudur bilgeliğin temeli.<br>Akıl Kutsal Olanı tanımaktır.</p> 
 <p><a name="an_9:11">9:11</a> Benim sayemde günlerin çoğalacak,<br>Ömrüne yıllar katılacak.</p> 
 <p><a name="an_9:12">9:12</a> Bilgeysen, bilgeliğinin yararı sanadır,<br>Alaycı olursan acısını yalnız sen çekersin.››</p> 
 <p><a name="an_9:13">9:13</a> Akılsız kadın yaygaracı<br>Ve saftır, hiçbir şey bilmez.</p> 
 <p><a name="an_9:14">9:14</a> Evinin kapısında,<br>Kentin en yüksek yerinde bir iskemleye oturur;<br>Yoldan geçenleri,<br>Kendi yollarından gidenleri çağırmak için,</p> 
 <p><a name="an_9:16">9:16</a> ‹‹Kim safsa buraya gelsin›› der.<br>Sağduyudan yoksun olanlara da,</p> 
 <p><a name="an_9:17">9:17</a> ‹‹Çalıntı su tatlı,<br>Gizlice yenen yemek lezzetlidir›› der.</p> 
 <p><a name="an_9:18">9:18</a> Ne var ki, evine girenler ölüme gittiklerini,<br>Ona konuk olanlar<br>Ölüler diyarının dibine indiklerini bilmezler.</p> 
 <p><a name="an_10:1">10:1</a> Süleymanın özdeyişleri:<br>Bilge çocuk babasını sevindirir,<br>Akılsız çocuk annesini üzer.</p> 
 <p><a name="an_10:2">10:2</a> Haksızca kazanılan servetin yararı yoktur,<br>Ama doğruluk ölümden kurtarır.</p> 
 <p><a name="an_10:3">10:3</a> RAB doğru kişiyi aç komaz,<br>Ama kötülerin isteğini boşa çıkarır.</p> 
 <p><a name="an_10:4">10:4</a> Tembel eller insanı yoksullaştırır,<br>Çalışkan el zengin eder.</p> 
 <p><a name="an_10:5">10:5</a> Aklı başında evlat ürünü yazın toplar,<br>Hasatta uyuyansa ailesinin yüzkarasıdır.</p> 
 <p><a name="an_10:6">10:6</a> Bereket doğru kişinin başına yağar,<br>Kötülerse zorbalıklarını sözle gizler.</p> 
 <p><a name="an_10:7">10:7</a> Doğrular övgüyle,<br>Kötüler nefretle anılır.</p> 
 <p><a name="an_10:8">10:8</a> Bilge kişi buyrukları kabul eder,<br>Çenesi düşük ahmaksa yıkıma uğrar.</p> 
 <p><a name="an_10:9">10:9</a> Dürüst kişi güvenlik içinde yaşar,<br>Ama hileli yoldan giden açığa vurulacaktır.</p> 
 <p><a name="an_10:10">10:10</a> Sinsice göz kırpan, acılara neden olur.<br>Çenesi düşük ahmak da yıkıma uğrar. (bkz.10:8), Septuaginta ‹‹Cesaretle azarlayan esenlik sağlar››.</p> 
 <p><a name="an_10:11">10:11</a> Doğru kişinin ağzı yaşam pınarıdır,<br>Kötülerse zorbalıklarını sözle gizlerler.</p> 
 <p><a name="an_10:12">10:12</a> Nefret çekişmeyi azdırır,<br>Sevgi her suçu bağışlar.</p> 
 <p><a name="an_10:13">10:13</a> Akıllı kişinin dudaklarından bilgelik akar,<br>Ama sağduyudan yoksun olan sırtına kötek yer.</p> 
 <p><a name="an_10:14">10:14</a> Bilge kişi bilgi biriktirir,<br>Ahmağın ağzıysa onu yıkıma yaklaştırır.</p> 
 <p><a name="an_10:15">10:15</a> Zenginin serveti onun kalesidir,<br>Fakirin yoksulluğu ise onu yıkıma götürür.</p> 
 <p><a name="an_10:16">10:16</a> Doğru kişinin ücreti yaşamdır,<br>Kötünün geliriyse kendisine cezadır.</p> 
 <p><a name="an_10:17">10:17</a> Terbiyeye kulak veren yaşam yolunu bulur.<br>Uyarıları reddedense başkalarını yoldan saptırır.</p> 
 <p><a name="an_10:18">10:18</a> Nefretini gizleyen kişinin dudakları yalancıdır.<br>İftira yayan akılsızdır.</p> 
 <p><a name="an_10:19">10:19</a> Çok konuşanın günahı eksik olmaz,<br>Sağduyulu kişiyse dilini tutar.</p> 
 <p><a name="an_10:20">10:20</a> Doğru kişinin dili saf gümüş gibidir,<br>Kötünün niyetleriyse değersizdir.</p> 
 <p><a name="an_10:21">10:21</a> Doğru kişinin sözleri birçoklarını besler,<br>Ahmaklarsa sağduyu yoksunluğundan ölür.</p> 
 <p><a name="an_10:22">10:22</a> RABbin bereketidir kişiyi zengin eden,<br>RAB buna dert katmaz.</p> 
 <p><a name="an_10:23">10:23</a> Kötülük akılsızlar için eğlence gibidir.<br>Aklı başında olanlar içinse bilgelik aynı şeydir.</p> 
 <p><a name="an_10:24">10:24</a> Kötü kişinin korktuğu başına gelir,<br>Doğru kişiyse dileğine erişir.</p> 
 <p><a name="an_10:25">10:25</a> Kasırga gelince kötü kişiyi silip götürür;<br>Ama doğru kişi sonsuza dek ayakta kalır.</p> 
 <p><a name="an_10:26">10:26</a> Dişler için sirke,<br>Gözler için duman neyse,<br>Tembel ulak da kendisini gönderen için öyledir.</p> 
 <p><a name="an_10:27">10:27</a> RAB korkusu ömrü uzatır,<br>Kötülerin yıllarıysa kısadır.</p> 
 <p><a name="an_10:28">10:28</a> Doğrunun umudu onu sevindirir,<br>Kötünün beklentileriyse boşa çıkar.</p> 
 <p><a name="an_10:29">10:29</a> RABbin yolu dürüst için sığınak,<br>Fesatçı içinse yıkımdır.</p> 
 <p><a name="an_10:30">10:30</a> Doğru kişi hiçbir zaman sarsılmaz,<br>Ama kötüler ülkede kalamaz.</p> 
 <p><a name="an_10:31">10:31</a> Doğru kişinin ağzı bilgelik üretir,<br>Sapık dilse kesilir.</p> 
 <p><a name="an_10:32">10:32</a> Doğru kişinin dudakları söylenecek sözü bilir,<br>Kötünün ağzındansa sapık sözler çıkar.</p> 
 <p><a name="an_11:1">11:1</a> RAB hileli teraziden iğrenir,<br>Hilesiz tartıdansa hoşnut kalır.</p> 
 <p><a name="an_11:2">11:2</a> Küstahlığın ardından utanç gelir,<br>Ama bilgelik alçakgönüllülerdedir.</p> 
 <p><a name="an_11:3">11:3</a> Erdemlinin dürüstlüğü ona yol gösterir,<br>Hainin yalancılığıysa yıkıma götürür.</p> 
 <p><a name="an_11:4">11:4</a> Gazap günü servet işe yaramaz,<br>Oysa doğruluk ölümden kurtarır.</p> 
 <p><a name="an_11:5">11:5</a> Dürüst insanın doğruluğu onun yolunu düzler,<br>Kötü kişiyse kötülüğü yüzünden yıkılıp düşer.</p> 
 <p><a name="an_11:6">11:6</a> Erdemlinin doğruluğu onu kurtarır,<br>Ama haini kendi hırsı ele verir.</p> 
 <p><a name="an_11:7">11:7</a> Kötü kişi öldüğünde umutları yok olur,<br>Güvendiği güç de biter.</p> 
 <p><a name="an_11:8">11:8</a> Doğru kişi sıkıntıdan kurtulur,<br>Onun yerine sıkıntıyı kötü kişi çeker.</p> 
 <p><a name="an_11:9">11:9</a> Tanrısız kişi başkalarını ağzıyla yıkıma götürür,<br>Oysa doğrular bilgi sayesinde kurtulur.</p> 
 <p><a name="an_11:10">11:10</a> Doğruların başarısına kent bayram eder,<br>Kötülerin ölümüne sevinç çığlıkları atılır.</p> 
 <p><a name="an_11:11">11:11</a> Dürüstlerin kutsamasıyla kent gelişir,<br>Ama kötülerin ağzı kenti yerle bir eder.</p> 
 <p><a name="an_11:12">11:12</a> Başkasını küçük gören sağduyudan yoksundur,<br>Akıllı kişiyse dilini tutar.</p> 
 <p><a name="an_11:13">11:13</a> Dedikoducu sır saklayamaz,<br>Oysa güvenilir insan sırdaş olur.</p> 
 <p><a name="an_11:14">11:14</a> Yol göstereni olmayan ulus düşer,<br>Danışmanı bol olan zafere gider.</p> 
 <p><a name="an_11:15">11:15</a> Yabancıya kefil olan mutlaka zarar görür,<br>Kefaletten kaçınan güvenlik içinde yaşar.</p> 
 <p><a name="an_11:16">11:16</a> Sevecen kadın onurfç,<br>Zorbalarsa yalnızca servet kazanır. geçiyor: ‹‹Ama doğruluktan nefret eden kadın onursuzluk tahtıdır. Tembeller servetten yoksun olur.››</p> 
 <p><a name="an_11:17">11:17</a> İyilikseverin yararı kendinedir,<br>Gaddarsa kendi başına bela getirir.</p> 
 <p><a name="an_11:18">11:18</a> Kötü kişinin kazancı aldatıcıdır,<br>Doğruluk ekenin ödülüyse güvenlidir.</p> 
 <p><a name="an_11:19">11:19</a> Yürekten doğru olan yaşama kavuşur,<br>Kötülüğün ardından giden ölümünü hazırlar.</p> 
 <p><a name="an_11:20">11:20</a> RAB sapık yürekliden iğrenir,<br>Dürüst yaşayandan hoşnut kalır.</p> 
 <p><a name="an_11:21">11:21</a> Bilin ki, kötü kişi cezasız kalmaz,<br>Doğruların soyuysa kurtulur.</p> 
 <p><a name="an_11:22">11:22</a> Sağduyudan yoksun kadının güzelliği,<br>Domuzun burnundaki altın halkaya benzer.</p> 
 <p><a name="an_11:23">11:23</a> Doğruların isteği hep iyilikle sonuçlanır,<br>Kötülerin umutlarıysa gazapla.</p> 
 <p><a name="an_11:24">11:24</a> Eliaçık olan daha çok kazanır,<br>Hak yiyenin sonuysa yoksulluktur.</p> 
 <p><a name="an_11:25">11:25</a> Cömert olan bolluğa erecek,<br>Başkasına su verene su verilecek.</p> 
 <p><a name="an_11:26">11:26</a> Halk buğday istifleyeni lanetler,<br>Ama buğday satanı kutsar.</p> 
 <p><a name="an_11:27">11:27</a> İyiliği amaç edinen beğeni kazanır,<br>Kötülüğü amaç edinense kötülüğe uğrar.</p> 
 <p><a name="an_11:28">11:28</a> Zenginliğine güvenen tepetaklak gidecek,<br>Oysa doğrular dalındaki yaprak gibi gelişecek.</p> 
 <p><a name="an_11:29">11:29</a> Ailesine sıkıntı çektirenin mirası yeldir,<br>Ahmaklar da bilgelerin kulu olur.</p> 
 <p><a name="an_11:30">11:30</a> Doğru kişinin işleri yaşam ağacının meyvesine benzer,<br>Bilge kişi insanları kazanır.</p> 
 <p><a name="an_11:31">11:31</a> Bu dünyada doğru kişi bile cezalandırılırsa,<br>Kötülerle günahlıların cezalandırılacağı kesindir.</p> 
 <p><a name="an_12:1">12:1</a> Terbiye edilmeyi seven bilgiyi de sever,<br>Azarlanmaktan nefret eden budaladır.</p> 
 <p><a name="an_12:2">12:2</a> İyi kişi RABbin lütfuna erer,<br>Ama düzenbazı RAB mahkûm eder.</p> 
 <p><a name="an_12:3">12:3</a> Kötülük kişiyi güvenliğe kavuşturmaz,<br>Ama doğruların kökü kazılamaz.</p> 
 <p><a name="an_12:4">12:4</a> Erdemli kadın kocasının tacıdır,<br>Edepsiz kadınsa kocasını yer bitirir.</p> 
 <p><a name="an_12:5">12:5</a> Doğruların tasarıları adil,<br>Kötülerin öğütleri aldatıcıdır.</p> 
 <p><a name="an_12:6">12:6</a> Kötülerin sözleri ölüm tuzağıdır,<br>Doğruların konuşmasıysa onları kurtarır.</p> 
 <p><a name="an_12:7">12:7</a> Kötüler yıkılıp yok olur,<br>Doğru kişinin evi ayakta kalır.</p> 
 <p><a name="an_12:8">12:8</a> Kişi sağduyusu oranında övülür,<br>Çarpık düşünceliyse küçümsenir.</p> 
 <p><a name="an_12:9">12:9</a> Köle sahibi olup aşağılanan<br>Büyüklük taslayıp ekmeğe muhtaç olandan yeğdir.</p> 
 <p><a name="an_12:10">12:10</a> Doğru kişi hayvanıyla ilgilenir,<br>Ama kötünün sevecenliği bile zalimcedir.</p> 
 <p><a name="an_12:11">12:11</a> Toprağını işleyenin ekmeği bol olur,<br>Hayal peşinde koşansa sağduyudan yoksundur.</p> 
 <p><a name="an_12:12">12:12</a> Kötü kişi kötülerin ganimetini ister,<br>Ama doğru kişilerin kökü ürün verir.</p> 
 <p><a name="an_12:13">12:13</a> Kötü kişinin günahlı sözleri kendisi için tuzaktır,<br>Ama doğru kişi sıkıntıyı atlatır.</p> 
 <p><a name="an_12:14">12:14</a> İnsan ağzının ürünüyle iyiliğe doyar,<br>Elinin emeğine göre de karşılığını alır.</p> 
 <p><a name="an_12:15">12:15</a> Ahmağın yolu kendi gözünde doğrudur,<br>Bilge kişiyse öğüde kulak verir.</p> 
 <p><a name="an_12:16">12:16</a> Ahmak sinirlendiğini hemen belli eder,<br>Ama ihtiyatlı olan aşağılanmaya aldırmaz.</p> 
 <p><a name="an_12:17">12:17</a> Dürüst tanık doğruyu söyler,<br>Yalancı tanıksa hile solur.</p> 
 <p><a name="an_12:18">12:18</a> Düşünmeden söylenen sözler kılıç gibi keser,<br>Bilgelerin diliyse şifa verir.</p> 
 <p><a name="an_12:19">12:19</a> Gerçek sözler sonsuza dek kalıcıdır,<br>Oysa yalanın ömrü bir anlıktır.</p> 
 <p><a name="an_12:20">12:20</a> Kötülük tasarlayanın yüreği hileci,<br>Barışı öğütleyenin yüreğiyse sevinçlidir.</p> 
 <p><a name="an_12:21">12:21</a> Doğru kişiye hiç zarar gelmez,<br>Kötünün başıysa beladan kurtulmaz.</p> 
 <p><a name="an_12:22">12:22</a> RAB yalancı dudaklardan iğrenir,<br>Ama gerçeğe uyanlardan hoşnut kalır.</p> 
 <p><a name="an_12:23">12:23</a> İhtiyatlı kişi bilgisini kendine saklar,<br>Oysa akılsızın yüreği ahmaklığını ilan eder.</p> 
 <p><a name="an_12:24">12:24</a> Çalışkanların eli egemenlik sürer,<br>Tembellikse köleliğe götürür.</p> 
 <p><a name="an_12:25">12:25</a> Kaygılı yürek insanı çökertir,<br>Ama güzel söz sevindirir.</p> 
 <p><a name="an_12:26">12:26</a> Doğru kişi arkadaşına da yol gösterir,<br>Kötünün tuttuğu yolsa kendini saptırır.</p> 
 <p><a name="an_12:27">12:27</a> Tembel kişi işini bitirmez,<br>Oysa çalışkan değerli bir servet kazanır.</p> 
 <p><a name="an_12:28">12:28</a> Doğru yol yaşam kaynağıdır,<br>Bu yol ölümsüzlüğe götürür.</p> 
 <p><a name="an_13:1">13:1</a> Bilge kişi terbiye edilmeyi sever,<br>Alaycı kişi azarlansa da aldırmaz.</p> 
 <p><a name="an_13:2">13:2</a> İyi insan ağzından çıkan sözler için ödüllendirilir,<br>Ama hainlerin soluduğu zorbalıktır.</p> 
 <p><a name="an_13:3">13:3</a> Dilini tutan canını korur,<br>Ama boşboğazın sonu yıkımdır.</p> 
 <p><a name="an_13:4">13:4</a> Tembel canının çektiğini elde edemez,<br>Çalışkanın istekleriyse tümüyle yerine gelir.</p> 
 <p><a name="an_13:5">13:5</a> Doğru kişi yalandan nefret eder,<br>Kötünün sözleriyse iğrençtir, yüzkarasıdır.</p> 
 <p><a name="an_13:6">13:6</a> Doğruluk dürüst yaşayanı korur,<br>Kötülük günahkârı yıkar.</p> 
 <p><a name="an_13:7">13:7</a> Kimi hiçbir şeyi yokken kendini zengin gösterir,<br>Kimi serveti çokken kendini yoksul gösterir.</p> 
 <p><a name="an_13:8">13:8</a> Kişinin serveti gün gelir canına fidye olur,<br>Oysa yoksul kişi tehdide aldırmaz.</p> 
 <p><a name="an_13:9">13:9</a> Doğruların ışığı parlak yanar,<br>Kötülerin çırası söner.</p> 
 <p><a name="an_13:10">13:10</a> Kibirden ancak kavga çıkar,<br>Öğüt dinleyense bilgedir.</p> 
 <p><a name="an_13:11">13:11</a> Havadan kazanılan para yok olur,<br>Azar azar biriktirenin serveti çok olur.</p> 
 <p><a name="an_13:12">13:12</a> Ertelenen umut hayal kırıklığına uğratır,<br>Yerine gelen dilekse yaşam verir.</p> 
 <p><a name="an_13:13">13:13</a> Uyarılara kulak asmayan bedelini öder,<br>Buyruklara saygılı olansa ödülünü alır.</p> 
 <p><a name="an_13:14">13:14</a> Bilgelerin öğrettikleri yaşam kaynağıdır,<br>İnsanı ölüm tuzaklarından uzaklaştırır.</p> 
 <p><a name="an_13:15">13:15</a> Sağduyulu davranış saygınlık kazandırır,<br>Hainlerin yoluysa yıkıma götürür. Masoretik metin ‹‹Sürer›› ya da ‹‹Çetindir››.</p> 
 <p><a name="an_13:16">13:16</a> İhtiyatlı kişi işini bilerek yapar,<br>Akılsız kişiyse ahmaklığını sergiler.</p> 
 <p><a name="an_13:17">13:17</a> Kötü ulak belaya düşer,<br>Güvenilir elçiyse şifa getirir.</p> 
 <p><a name="an_13:18">13:18</a> Terbiye edilmeye yanaşmayanı<br>Yokluk ve utanç bekliyor,<br>Ama azara kulak veren onurlandırılır.</p> 
 <p><a name="an_13:19">13:19</a> Yerine getirilen dilek mutluluk verir.<br>Akılsız kötülükten uzak kalamaz.</p> 
 <p><a name="an_13:20">13:20</a> Bilgelerle oturup kalkan bilge olur,<br>Akılsızlarla dost olansa zarar görür.</p> 
 <p><a name="an_13:21">13:21</a> Günahkârın peşini felaket bırakmaz,<br>Doğruların ödülüyse gönençtir.</p> 
 <p><a name="an_13:22">13:22</a> İyi kişi torunlarına miras bırakır,<br>Günahkârın servetiyse doğru kişiye kalır.</p> 
 <p><a name="an_13:23">13:23</a> Yoksulun tarlası bol ürün verebilir,<br>Ama haksızlık bunu alıp götürür.</p> 
 <p><a name="an_13:24">13:24</a> Oğlundan değneği esirgeyen, onu sevmiyor demektir.<br>Seven baba özenle terbiye eder.</p> 
 <p><a name="an_13:25">13:25</a> Doğru kişinin yeterince yiyeceği vardır,<br>Kötünün karnıysa aç kalır.</p> 
 <p><a name="an_14:1">14:1</a> Bilge kadın evini yapar,<br>Ahmak kadın evini kendi eliyle yıkar.</p> 
 <p><a name="an_14:2">14:2</a> Doğru yolda yürüyen, RABden korkar,<br>Yoldan sapan, RABbi hor görür.</p> 
 <p><a name="an_14:3">14:3</a> Ahmağın sözleri sırtına kötektir,<br>Ama bilgenin dudakları kendisini korur.</p> 
 <p><a name="an_14:4">14:4</a> Öküz yoksa yemlik boş kalır,<br>Çünkü bol ürünü sağlayan öküzün gücüdür.</p> 
 <p><a name="an_14:5">14:5</a> Güvenilir tanık yalan söylemez,<br>Yalancı tanıksa yalan solur.</p> 
 <p><a name="an_14:6">14:6</a> Alaycı bilgeliği arasa da bulamaz,<br>Akıllı içinse bilgi edinmek kolaydır.</p> 
 <p><a name="an_14:7">14:7</a> Akılsız kişiden uzak dur,<br>Çünkü sana öğretecek bir şeyi yok.</p> 
 <p><a name="an_14:8">14:8</a> İhtiyatlı kişinin bilgeliği, ne yapacağını bilmektir,<br>Akılsızların ahmaklığıysa aldanmaktır.</p> 
 <p><a name="an_14:9">14:9</a> Ahmaklar suç sunusuyla alay eder,<br>Dürüstler ise iyi niyetlidir.</p> 
 <p><a name="an_14:10">14:10</a> Yürek kendi acısını bilir,<br>Sevinciniyse kimse paylaşmaz.</p> 
 <p><a name="an_14:11">14:11</a> Kötü kişinin evi yerle bir edilecek,<br>Doğru kişinin konutuysa bayındır olacak.</p> 
 <p><a name="an_14:12">14:12</a> Öyle yol var ki, insana düz gibi görünür,<br>Ama sonu ölümdür.</p> 
 <p><a name="an_14:13">14:13</a> Gülerken bile yürek sızlayabilir,<br>Sevinç bitince acı yine görünebilir.</p> 
 <p><a name="an_14:14">14:14</a> Yüreği dönek olan tuttuğu yolun,<br>İyi kişi de yaptıklarının ödülünü alacaktır.</p> 
 <p><a name="an_14:15">14:15</a> Saf kişi her söze inanır,<br>İhtiyatlı olansa attığı her adımı hesaplar.</p> 
 <p><a name="an_14:16">14:16</a> Bilge kişi korktuğu için kötülükten uzaklaşır,<br>Akılsızsa büyüklük taslayıp kendine güvenir.</p> 
 <p><a name="an_14:17">14:17</a> Çabuk öfkelenen ahmakça davranır,<br>Düzenbazdan herkes nefret eder.</p> 
 <p><a name="an_14:18">14:18</a> Saf kişilerin mirası akılsızlıktır,<br>İhtiyatlı kişilerin tacı ise bilgidir.</p> 
 <p><a name="an_14:19">14:19</a> Alçaklar iyilerin önünde,<br>Kötüler doğruların kapısında eğilirler.</p> 
 <p><a name="an_14:20">14:20</a> Komşusu bile yoksulu sevmez,<br>Oysa zenginin dostu çoktur.</p> 
 <p><a name="an_14:21">14:21</a> Komşuyu hor görmek günahtır,<br>Ne mutlu mazluma lütfedene!</p> 
 <p><a name="an_14:22">14:22</a> Kötülük tasarlayan yolunu şaşırmaz mı?<br>Oysa iyilik tasarlayan sevgi ve sadakat kazanır.</p> 
 <p><a name="an_14:23">14:23</a> Her emek kazanç getirir,<br>Ama boş lakırdı yoksulluğa götürür.</p> 
 <p><a name="an_14:24">14:24</a> Bilgelerin tacı servetleridir,<br>Akılsızlarsa ahmaklıklarıyla tanınır. ‹‹Akılsızların çelengiyse ahmaklıktır››.</p> 
 <p><a name="an_14:25">14:25</a> Dürüst tanık can kurtarır,<br>Yalancı tanık aldatıcıdır.</p> 
 <p><a name="an_14:26">14:26</a> RABden korkan tam güvenliktedir,<br>RAB onun çocuklarına da sığınak olacaktır.</p> 
 <p><a name="an_14:27">14:27</a> RAB korkusu yaşam kaynağıdır,<br>İnsanı ölüm tuzaklarından uzaklaştırır.</p> 
 <p><a name="an_14:28">14:28</a> Kralın yüceliği halkının çokluğuna bağlıdır,<br>Halk yok olursa hükümdar da mahvolur.</p> 
 <p><a name="an_14:29">14:29</a> Geç öfkelenen akıllıdır,<br>Çabuk sinirlenen ahmaklığını gösterir.</p> 
 <p><a name="an_14:30">14:30</a> Huzurlu yürek bedenin yaşam kaynağıdır,<br>Hırs ise insanı için için yer bitirir.</p> 
 <p><a name="an_14:31">14:31</a> Muhtacı ezen, Yaradanını hor görüyor demektir.<br>Yoksula acıyansa Yaradanı yüceltir.</p> 
 <p><a name="an_14:32">14:32</a> Kötü kişi uğradığı felaketle yıkılır,<br>Doğru insanın ölümde bile sığınacak yeri var.</p> 
 <p><a name="an_14:33">14:33</a> Bilgelik akıllı kişinin yüreğinde barınır,<br>Akılsızlar arasında bile kendini belli eder.</p> 
 <p><a name="an_14:34">14:34</a> Doğruluk bir ulusu yüceltir,<br>Oysa günah herhangi bir halk için utançtır.</p> 
 <p><a name="an_14:35">14:35</a> Kral sağduyulu kulunu beğenir,<br>Utanç getirene öfkelenir.</p> 
 <p><a name="an_15:1">15:1</a> Yumuşak yanıt gazabı yatıştırır,<br>Oysa yaralayıcı söz öfkeyi alevlendirir.</p> 
 <p><a name="an_15:2">15:2</a> Bilgenin dili bilgiyi iyi kullanır,<br>Akılsızın ağzındansa ahmaklık akar.</p> 
 <p><a name="an_15:3">15:3</a> RABbin gözü her yerde olanı görür,<br>Kötüleri de iyileri de gözler.</p> 
 <p><a name="an_15:4">15:4</a> Okşayıcı dil yaşam verirfı,<br>Çarpık dilse ruhu yaralar.</p> 
 <p><a name="an_15:5">15:5</a> Ahmak babasının uyarılarını küçümser,<br>İhtiyatlı kişi azara kulak verir.</p> 
 <p><a name="an_15:6">15:6</a> Doğru kişinin evi büyük hazine gibidir,<br>Kötünün geliriyse sıkıntı kaynağıdır.</p> 
 <p><a name="an_15:7">15:7</a> Bilgelerin dudakları bilgi yayar,<br>Ama akılsızların yüreği öyle değildir.</p> 
 <p><a name="an_15:8">15:8</a> RAB kötülerin kurbanından iğrenir,<br>Ama doğruların duası Onu hoşnut eder.</p> 
 <p><a name="an_15:9">15:9</a> RAB kötü kişinin yolundan iğrenir,<br>Doğruluğun ardından gideni sever.</p> 
 <p><a name="an_15:10">15:10</a> Yoldan sapan şiddetle cezalandırılır<br>Ve azarlanmaktan nefret eden ölüme gider.</p> 
 <p><a name="an_15:11">15:11</a> RAB, ölüm ve yıkım diyarında olup biteni bilir,<br>Nerde kaldı ki insanın yüreği!</p> 
 <p><a name="an_15:12">15:12</a> Alaycı kişi azarlanmaktan hoşlanmaz,<br>Bilgelere gidip danışmaz.</p> 
 <p><a name="an_15:13">15:13</a> Mutlu yürek yüzü neşelendirir,<br>Acılı yürek ruhu ezer.</p> 
 <p><a name="an_15:14">15:14</a> Akıllı yürek bilgi arar,<br>Akılsızın ağzıysa ahmaklıkla beslenir.</p> 
 <p><a name="an_15:15">15:15</a> Mazlumun bütün günleri sıkıntı doludur,<br>Mutlu bir yürekse sahibine sürekli ziyafettir.</p> 
 <p><a name="an_15:16">15:16</a> Yoksul olup RABden korkmak,<br>Zengin olup kaygı içinde yaşamaktan yeğdir.</p> 
 <p><a name="an_15:17">15:17</a> Sevgi dolu bir ortamdaki sebze yemeği,<br>Nefret dolu bir ortamdaki besili danadan yeğdir.</p> 
 <p><a name="an_15:18">15:18</a> Huysuz kişi çekişme yaratır,<br>Sabırlı kişi kavgayı yatıştırır.</p> 
 <p><a name="an_15:19">15:19</a> Tembelin yolu dikenli çit gibidir,<br>Doğrunun yoluysa ana caddeye benzer.</p> 
 <p><a name="an_15:20">15:20</a> Bilge çocuk babasını sevindirir,<br>Akılsız çocuksa annesini küçümser.</p> 
 <p><a name="an_15:21">15:21</a> Sağduyudan yoksun kişi ahmaklığıyla sevinir,<br>Ama akıllı insan dürüst bir yaşam sürer.</p> 
 <p><a name="an_15:22">15:22</a> Karşılıklı danışılmazsa tasarılar boşa çıkar,<br>Danışmanların çokluğuyla başarıya ulaşılır.</p> 
 <p><a name="an_15:23">15:23</a> Uygun yanıt sahibini mutlu eder,<br>Yerinde söylenen söz ne güzeldir!</p> 
 <p><a name="an_15:24">15:24</a> Sağduyulu kişi yukarıya, yaşama giden yoldadır,<br>Bu da ölüler diyarına inmesini önler.</p> 
 <p><a name="an_15:25">15:25</a> RAB kibirlinin evini yıkar,<br>Dul kadının sınırını korur.</p> 
 <p><a name="an_15:26">15:26</a> RAB kötünün tasarılarından iğrenir,<br>Temiz düşüncelerden hoşnut kalır. temizdir››.</p> 
 <p><a name="an_15:27">15:27</a> Kazanca düşkün kişi kendi evine sıkıntı verir,<br>Rüşvetten nefret edense rahat yaşar.</p> 
 <p><a name="an_15:28">15:28</a> Doğru kişinin aklı yanıtını iyi tartar,<br>Kötünün ağzı kötülük saçar.</p> 
 <p><a name="an_15:29">15:29</a> RAB kötülerden uzak durur,<br>Oysa doğruların duasını duyar.</p> 
 <p><a name="an_15:30">15:30</a> Gülen gözler yüreği sevindirir,<br>İyi haber bedeni ferahlatır.</p> 
 <p><a name="an_15:31">15:31</a> Yaşam veren uyarıları dinleyen,<br>Bilgeler arasında konaklar.</p> 
 <p><a name="an_15:32">15:32</a> Terbiyeden kaçan kendine zarar verir,<br>Azara kulak verense sağduyu kazanır.</p> 
 <p><a name="an_15:33">15:33</a> RAB korkusu bilgelik öğretir,<br>Alçakgönüllülük de onurun önkoşuludur.</p> 
 <p><a name="an_16:1">16:1</a> İnsan aklıyla çok şey tasarlayabilir,<br>Ama dilin vereceği yanıt RABdendir.</p> 
 <p><a name="an_16:2">16:2</a> İnsan her yaptığını temiz sanır,<br>Ama niyetlerini tartan RABdir.</p> 
 <p><a name="an_16:3">16:3</a> Yapacağın işleri RABbe emanet et,<br>O zaman tasarıların gerçekleşir.</p> 
 <p><a name="an_16:4">16:4</a> RAB her şeyi amacına uygun yapar,<br>Kötü kişinin yıkım gününü de O hazırlar.</p> 
 <p><a name="an_16:5">16:5</a> RAB yüreği küstah olandan iğrenir,<br>Bilin ki, öyleleri cezasız kalmaz.</p> 
 <p><a name="an_16:6">16:6</a> Sevgi ve bağlılık suçları bağışlatır,<br>RAB korkusu insanı kötülükten uzaklaştırır.</p> 
 <p><a name="an_16:7">16:7</a> RAB kişinin yaşayışından hoşnutsa<br>Düşmanlarını bile onunla barıştırır.</p> 
 <p><a name="an_16:8">16:8</a> Doğrulukla kazanılan az şey<br>Haksızlıkla kazanılan büyük gelirden iyidir.</p> 
 <p><a name="an_16:9">16:9</a> Kişi yüreğinde gideceği yolu tasarlar,<br>Ama adımlarını RAB yönlendirir.</p> 
 <p><a name="an_16:10">16:10</a> Tanrı buyruklarını kralın ağzıyla açıklar,<br>Bu nedenle kral adaleti çiğnememelidir.</p> 
 <p><a name="an_16:11">16:11</a> Doğru terazi ve baskül RABbindir,<br>Bütün tartı ağırlıklarını O belirler.</p> 
 <p><a name="an_16:12">16:12</a> Krallar kötülükten iğrenir,<br>Çünkü tahtın güvencesi adalettir.</p> 
 <p><a name="an_16:13">16:13</a> Kral doğru söyleyenden hoşnut kalır,<br>Dürüst konuşanı sever.</p> 
 <p><a name="an_16:14">16:14</a> Kralın öfkesi ölüm habercisidir,<br>Ama bilge kişi onu yatıştırır.</p> 
 <p><a name="an_16:15">16:15</a> Kralın yüzü gülüyorsa, yaşam demektir.<br>Lütfu son yağmuru getiren bulut gibidir.</p> 
 <p><a name="an_16:16">16:16</a> Bilgelik kazanmak altından daha değerlidir,<br>Akla sahip olmak da gümüşe yeğlenir.</p> 
 <p><a name="an_16:17">16:17</a> Dürüstlerin tuttuğu yol kötülükten uzaklaştırır,<br>Yoluna dikkat eden, canını korur.</p> 
 <p><a name="an_16:18">16:18</a> Gururun ardından yıkım,<br>Kibirli ruhun ardından da düşüş gelir.</p> 
 <p><a name="an_16:19">16:19</a> Mazlumlar arasında alçakgönüllü biri olmak,<br>Kibirlilerle çapul malı paylaşmaktan iyidir.</p> 
 <p><a name="an_16:20">16:20</a> Öğüde kulak veren başarıya ulaşır,<br>RABbe güvenen mutlu olur.</p> 
 <p><a name="an_16:21">16:21</a> Bilge yüreklilere akıllı denir,<br>Tatlı söz ikna gücünü artırır.</p> 
 <p><a name="an_16:22">16:22</a> Sağduyu, sahibine yaşam kaynağı,<br>Ahmaklıksa ahmaklara cezadır.</p> 
 <p><a name="an_16:23">16:23</a> Bilgenin aklı diline yön verir,<br>Dudaklarının ikna gücünü artırır.</p> 
 <p><a name="an_16:24">16:24</a> Hoş sözler petek balı gibidir,<br>Cana tatlı ve bedene şifadır.</p> 
 <p><a name="an_16:25">16:25</a> Öyle yol var ki, insana düz gibi görünür,<br>Ama sonu ölümdür.</p> 
 <p><a name="an_16:26">16:26</a> Emekçinin iştahıdır onu çalıştıran,<br>Çünkü açlığı onu kamçılar.</p> 
 <p><a name="an_16:27">16:27</a> Alçaklar başkalarına kötülük tasarlar,<br>Konuşmaları kavurucu ateş gibidir.</p> 
 <p><a name="an_16:28">16:28</a> Huysuz kişi çekişmeyi körükler,<br>Dedikoducu can dostları ayırır.</p> 
 <p><a name="an_16:29">16:29</a> Zorba kişi başkalarını ayartır<br>Ve onları olumsuz yola yöneltir.</p> 
 <p><a name="an_16:30">16:30</a> Göz kırpmak düzenbazlığa,<br>Sinsi gülücükler kötülüğe işarettir.</p> 
 <p><a name="an_16:31">16:31</a> Ağarmış saçlar onur tacıdır,<br>Doğru yaşayışla kazanılır.</p> 
 <p><a name="an_16:32">16:32</a> Sabırlı kişi yiğitten üstündür,<br>Kendini denetleyen de kentler fethedenden üstündür.</p> 
 <p><a name="an_16:33">16:33</a> İnsan kura atar,<br>Ama her kararı RAB verir.</p> 
 <p><a name="an_17:1">17:1</a> Huzur içinde kuru bir lokma,<br>Kavga ve ziyafet dolu evden iyidir.</p> 
 <p><a name="an_17:2">17:2</a> Sağduyulu köle,<br>Ailesini utanca sokan oğula egemen olur<br>Ve kardeşlerle birlikte mirastan pay alır.</p> 
 <p><a name="an_17:3">17:3</a> Altın ocakta, gümüş potada arıtılır,<br>Yüreği arıtansa RABdir.</p> 
 <p><a name="an_17:4">17:4</a> Kötü kişi fesat yüklü dudakları dinler,<br>Yalancı da yıkıcı dile kulak verir.</p> 
 <p><a name="an_17:5">17:5</a> Yoksulla alay eden, onu yaratanı hor görür.<br>Felakete sevinen cezasız kalmaz.</p> 
 <p><a name="an_17:6">17:6</a> Torunlar yaşlıların tacıdır,<br>Çocukların övüncü anne babalarıdır.</p> 
 <p><a name="an_17:7">17:7</a> Kurumlu sözler ahmağa nasıl yakışmazsa,<br>Soyluya da yalancı dudaklar hiç yakışmaz.</p> 
 <p><a name="an_17:8">17:8</a> Sahibinin gözünde rüşvet bir tılsımdır.<br>Ne yapsa başarılı olur.</p> 
 <p><a name="an_17:9">17:9</a> Sevgi isteyen kişi suçları bağışlar,<br>Olayı diline dolayansa can dostları ayırır.</p> 
 <p><a name="an_17:10">17:10</a> Akıllı kişiyi azarlamak,<br>Akılsıza yüz darbe vurmaktan etkilidir.</p> 
 <p><a name="an_17:11">17:11</a> Kötü kişi ancak başkaldırmaya eğilimlidir,<br>Ona gönderilecek ulak acımasız olacaktır.</p> 
 <p><a name="an_17:12">17:12</a> Azgınlığı üstünde bir akılsızla karşılaşmak,<br>Yavrularından edilmiş dişi ayıyla karşılaşmaktan beterdir.</p> 
 <p><a name="an_17:13">17:13</a> İyiliğin karşılığını kötülükle ödeyenin<br>Evinden kötülük eksik olmaz.</p> 
 <p><a name="an_17:14">17:14</a> Kavganın başlangıcı su sızıntısına benzer,<br>Bir patlamaya yol açmadan çekişmeyi bırak.</p> 
 <p><a name="an_17:15">17:15</a> Kötüyü aklayan da, doğruyu mahkûm eden de<br>RABbi tiksindirir.</p> 
 <p><a name="an_17:16">17:16</a> Akılsız biri bilgelik satın almak için niye para harcasın?<br>Zaten sağduyudan yoksun!</p> 
 <p><a name="an_17:17">17:17</a> Dost her zaman sever,<br>Kardeş sıkıntılı günde belli olur.</p> 
 <p><a name="an_17:18">17:18</a> Sağduyudan yoksun kişi el sıkışıp<br>Başkasına kefil olur.</p> 
 <p><a name="an_17:19">17:19</a> Başkaldırıyı seven kavgayı sever,<br>Kapısını yüksek yapan yıkımına davetiye çıkarır.</p> 
 <p><a name="an_17:20">17:20</a> Sapık yürekli kişi iyilik beklememeli.<br>Diliyle aldatan da belaya düşer.</p> 
 <p><a name="an_17:21">17:21</a> Akılsız kendisini doğurana derttir,<br>Ahmağın babası sevinç nedir bilmez.</p> 
 <p><a name="an_17:22">17:22</a> İç ferahlığı sağlık getirir,<br>Ezik ruh ise bedeni yıpratır.</p> 
 <p><a name="an_17:23">17:23</a> Kötü kişi adaleti saptırmak için<br>Gizlice rüşvet alır.</p> 
 <p><a name="an_17:24">17:24</a> Akıllı kişi gözünü bilgelikten ayırmaz,<br>Akılsızın gözüyse hep sağda soldadır.</p> 
 <p><a name="an_17:25">17:25</a> Akılsız çocuk babasına üzüntü,<br>Annesine acı verir.</p> 
 <p><a name="an_17:26">17:26</a> Ne suçsuza ceza kesmek iyidir,<br>Ne de görevliyi dürüst davrandığı için dövmek...</p> 
 <p><a name="an_17:27">17:27</a> Bilgili kişi az konuşur,<br>Akıllı kişi sakin ruhludur.</p> 
 <p><a name="an_17:28">17:28</a> Çenesini tutup susan ahmak bile<br>Bilge ve akıllı sayılır.</p> 
 <p><a name="an_18:1">18:1</a> Geçimsiz kişi kendi çıkarı peşindedir,<br>İyi öğüde hep karşı çıkar.</p> 
 <p><a name="an_18:2">18:2</a> Akılsız kişi bir şey anlamaktan çok<br>Kendi düşüncelerini açmaktan hoşlanır.</p> 
 <p><a name="an_18:3">18:3</a> Kötülüğü aşağılanma,<br>Ayıbı utanç izler.</p> 
 <p><a name="an_18:4">18:4</a> Bilge kişinin ağzından çıkan sözler derin sular gibidir,<br>Bilgelik pınarı da coşkun bir akarsu.</p> 
 <p><a name="an_18:5">18:5</a> Kötüyü kayırmak da,<br>Suçsuzdan adaleti esirgemek de iyi değildir.</p> 
 <p><a name="an_18:6">18:6</a> Akılsızın dudakları çekişmeye yol açar,<br>Ağzı da dayağı davet eder.</p> 
 <p><a name="an_18:7">18:7</a> Akılsızın ağzı kendisini mahveder,<br>Dudakları da canına tuzaktır.</p> 
 <p><a name="an_18:8">18:8</a> Dedikodu tatlı lokma gibidir,<br>İnsanın ta içine işler.</p> 
 <p><a name="an_18:9">18:9</a> İşini savsaklayan kişi<br>Yıkıcıya kardeştir.</p> 
 <p><a name="an_18:10">18:10</a> RABbin adı güçlü kuledir,<br>Ona sığınan doğru kişi için korunaktır.</p> 
 <p><a name="an_18:11">18:11</a> Zengin servetini bir kale,<br>Aşılmaz bir sur sanır.</p> 
 <p><a name="an_18:12">18:12</a> Yürekteki gururu düşüş,<br>Alçakgönüllülüğü ise onur izler.</p> 
 <p><a name="an_18:13">18:13</a> Dinlemeden yanıt vermek<br>Ahmaklık ve utançtır.</p> 
 <p><a name="an_18:14">18:14</a> İnsanın ruhu hastalıkta ona destektir.<br>Ama ezik ruh nasıl dayanabilir?</p> 
 <p><a name="an_18:15">18:15</a> Akıllı kişi bilgiyi satın alır,<br>Bilgenin kulağı da bilgi peşindedir.</p> 
 <p><a name="an_18:16">18:16</a> Armağan, verenin yolunu açar<br>Ve kendisini büyüklerin önüne çıkartır.</p> 
 <p><a name="an_18:17">18:17</a> Duruşmada ilk konuşan haklı görünür,<br>Başkası çıkıp onu sorgulayana dek.</p> 
 <p><a name="an_18:18">18:18</a> Kura çekişmeleri sona erdirir,<br>Güçlü rakipleri uzlaştırır.</p> 
 <p><a name="an_18:19">18:19</a> Gücenmiş kardeş surlu kentten daha zor elde edilir.<br>Çekişme sürgülü kale kapısı gibidir.</p> 
 <p><a name="an_18:20">18:20</a> İnsanın karnı ağzının meyvesiyle,<br>Dudaklarının ürünüyle doyar.</p> 
 <p><a name="an_18:21">18:21</a> Dil ölüme de götürebilir, yaşama da;<br>Konuşmayı seven, dilin meyvesine katlanmak zorundadır.</p> 
 <p><a name="an_18:22">18:22</a> İyi bir eş bulan iyilik bulur<br>Ve RABbin lütfuna erer.</p> 
 <p><a name="an_18:23">18:23</a> Yoksul acınma dilenir,<br>Zenginin yanıtıysa serttir.</p> 
 <p><a name="an_18:24">18:24</a> Yıkıma götüren dostlar vardır,<br>Ama öyle dost var ki, kardeşten yakındır insana. yıkıma gider››.</p> 
 <p><a name="an_19:1">19:1</a> Dürüst yaşayan bir yoksul olmak,<br>Yalancı bir akılsız olmaktan yeğdir.</p> 
 <p><a name="an_19:2">19:2</a> Bilgisiz heves işe yaramaz,<br>Acelecilik insanı yanılgıya düşürür.</p> 
 <p><a name="an_19:3">19:3</a> İnsanın ahmaklığı yaşamını yıkar,<br>Yine de içinden RABbe öfkelenir.</p> 
 <p><a name="an_19:4">19:4</a> Zenginlik dost üstüne dost kazandırır.<br>Oysa yoksulun dostu onu yüzüstü bırakır.</p> 
 <p><a name="an_19:5">19:5</a> Yalancı tanık cezasız kalmaz,<br>Yalan soluyan kurtulamaz.</p> 
 <p><a name="an_19:6">19:6</a> Birçokları önemli kişinin gözüne girmek<br>Ve eli açık olanın dostu olmak ister.</p> 
 <p><a name="an_19:7">19:7</a> Yoksulun akrabaları bile onu sevmezse,<br>Dostlarının ondan uzak duracağı daha da kesindir.<br>Ne kadar yalvarsa ona yaklaşmazlar.</p> 
 <p><a name="an_19:8">19:8</a> Sağduyulu olan canını sever,<br>Aklı izleyen bolluğa kavuşur.</p> 
 <p><a name="an_19:9">19:9</a> Yalancı tanık cezasız kalmaz,<br>Yalan soluyan yok olur.</p> 
 <p><a name="an_19:10">19:10</a> Akılsızın gösterişli bir yaşam sürmesi uygun değilse,<br>Kölelerin önderlere egemen olması<br>Hiç uygun değildir.</p> 
 <p><a name="an_19:11">19:11</a> Sağduyulu kişi sabırlıdır,<br>Kusurları hoş görmesi ona onur kazandırır.</p> 
 <p><a name="an_19:12">19:12</a> Kralın öfkesi genç aslanın kükreyişine benzer,<br>Lütfuysa otların üzerine düşen çiy gibidir.</p> 
 <p><a name="an_19:13">19:13</a> Akılsız çocuk babasının başına beladır,<br>Dırdır eden kadın sürekli damlayan su gibidir.</p> 
 <p><a name="an_19:14">19:14</a> Ev ve servet babadan mirastır,<br>Ama sağduyulu kadın RABbin armağanıdır.</p> 
 <p><a name="an_19:15">19:15</a> Tembellik insanı uyuşukluğa iter,<br>Haylaz kişi de aç kalır.</p> 
 <p><a name="an_19:16">19:16</a> Tanrı buyruğuna uyan canını korur,<br>Gitmesi gereken yolları umursamayan ölür.</p> 
 <p><a name="an_19:17">19:17</a> Yoksula acıyan kişi RABbe ödünç vermiş olur,<br>Yaptığı iyilik için RAB onu ödüllendirir.</p> 
 <p><a name="an_19:18">19:18</a> Henüz umut varken çocuğunu eğit,<br>Onun yıkımına neden olma.</p> 
 <p><a name="an_19:19">19:19</a> Huysuz insan cezasını çekmelidir.<br>Onu bir kere kurtarsan da, hep aynı şeyi yapman gerekir.</p> 
 <p><a name="an_19:20">19:20</a> Öğüde kulak ver, terbiyeyi kabul et ki,<br>Ömrünün kalan kısmı boyunca bilge olasın.</p> 
 <p><a name="an_19:21">19:21</a> İnsan yüreğinde çok şey tasarlar,<br>Ama gerçekleşen, RABbin amacıdır.</p> 
 <p><a name="an_19:22">19:22</a> İnsandan istenen vefadır,<br>Yoksul olmak yalancı olmaktan yeğdir.</p> 
 <p><a name="an_19:23">19:23</a> RAB korkusu<br>Doygun ve dertsiz bir yaşama kavuşturur.</p> 
 <p><a name="an_19:24">19:24</a> Tembel sahana daldırdığı elini<br>Ağzına geri götürmek bile istemez.</p> 
 <p><a name="an_19:25">19:25</a> Alaycıyı döversen bön kişi ibret alır,<br>Akıllı kişiyi azarlarsan bilgisine bilgi katar.</p> 
 <p><a name="an_19:26">19:26</a> Babasına saldıran, annesini kovan çocuk,<br>Ailesinin utancı ve yüzkarasıdır.</p> 
 <p><a name="an_19:27">19:27</a> Oğlum, uyarılara kulağını tıkarsan,<br>Bilgi kaynağı sözlerden saparsın.</p> 
 <p><a name="an_19:28">19:28</a> Niyeti bozuk tanık adaletle eğlenir,<br>Kötülerin ağzı fesatla beslenir.</p> 
 <p><a name="an_19:29">19:29</a> Alaycılar için ceza,<br>Akılsızların sırtı için kötek hazırdır.</p> 
 <p><a name="an_20:1">20:1</a> Şarap insanı alaycı, içki gürültücü yapar,<br>Onun etkisiyle yoldan sapan bilge değildir.</p> 
 <p><a name="an_20:2">20:2</a> Kralın öfkesi genç aslanın kükreyişine benzer,<br>Onu kızdıran canından olur.</p> 
 <p><a name="an_20:3">20:3</a> Kavgadan kaçınmak insan için onurdur,<br>Oysa her ahmak tartışmaya hazırdır.</p> 
 <p><a name="an_20:4">20:4</a> Sonbaharda çift sürmeyen tembel,<br>Hasatta aradığını bulamaz.</p> 
 <p><a name="an_20:5">20:5</a> İnsanın niyetleri derin bir kuyunun suları gibidir,<br>Akıllı kişi onları açığa çıkarır.</p> 
 <p><a name="an_20:6">20:6</a> İnsanların çoğu, ‹‹Vefalıyım›› der.<br>Ama sadık birini kim bulabilir?</p> 
 <p><a name="an_20:7">20:7</a> Doğru ve dürüst bir babaya<br>Sahip olan çocuklara ne mutlu!</p> 
 <p><a name="an_20:8">20:8</a> Yargı kürsüsünde oturan kral,<br>Kötülüğü gözleriyle ayıklar.</p> 
 <p><a name="an_20:9">20:9</a> Kim, ‹‹Yüreğimi pak kıldım,<br>Günahımdan arındım›› diyebilir?</p> 
 <p><a name="an_20:10">20:10</a> RAB hileli tartıdan da, hileli ölçüden de tiksinir.</p> 
 <p><a name="an_20:11">20:11</a> Çocuk bile eylemleriyle kendini belli eder,<br>Yaptıkları pak ve doğru mu, değil mi, anlaşılır.</p> 
 <p><a name="an_20:12">20:12</a> İşiten kulağı da gören gözü de<br>RAB yaratmıştır.</p> 
 <p><a name="an_20:13">20:13</a> Uykuyu seversen yoksullaşırsın,<br>Uyanık durursan ekmeğin bol olur.</p> 
 <p><a name="an_20:14">20:14</a> Alıcı, ‹‹İşe yaramaz, işe yaramaz›› der,<br>Ama alıp gittikten sonra aldığıyla övünür.</p> 
 <p><a name="an_20:15">20:15</a> Bol bol altının, mücevherin olabilir,<br>Ama bilgi akıtan dudaklar daha değerlidir.</p> 
 <p><a name="an_20:16">20:16</a> Tanımadığı birine kefil olanın giysisini al;<br>Bir yabancı için yapıyorsa bunu,<br>Giysisini rehin tut.</p> 
 <p><a name="an_20:17">20:17</a> Hileyle kazanılan yiyecek insana tatlı gelir,<br>Ama sonra ağza dolan çakıl gibidir.</p> 
 <p><a name="an_20:18">20:18</a> Tasarılarını danışarak yap,<br>Yöntemlere uyarak savaş.</p> 
 <p><a name="an_20:19">20:19</a> Dedikoducu sır saklayamaz,<br>Bu nedenle ağzı gevşek olanla arkadaşlık etme.</p> 
 <p><a name="an_20:20">20:20</a> Annesine ya da babasına sövenin<br>Işığı zifiri karanlıkta sönecek.</p> 
 <p><a name="an_20:21">20:21</a> Tez elde edilen mirasın<br>Sonu bereketli olmaz.</p> 
 <p><a name="an_20:22">20:22</a> ‹‹Bu kötülüğü sana ödeteceğim›› deme;<br>RABbi bekle, O seni kurtarır.</p> 
 <p><a name="an_20:23">20:23</a> RAB hileli tartıdan tiksinir,<br>Hileli teraziden hoşlanmaz.</p> 
 <p><a name="an_20:24">20:24</a> İnsanın adımlarını RAB yönlendirir;<br>Öyleyse insan tuttuğu yolu nasıl anlayabilir?</p> 
 <p><a name="an_20:25">20:25</a> Düşünmeden adakta bulunmak<br>Sakıncalıdır.</p> 
 <p><a name="an_20:26">20:26</a> Bilge kral kötüleri ayıklar,<br>Harman döver gibi cezalandırır.</p> 
 <p><a name="an_20:27">20:27</a> İnsanın ruhu RABbin ışığıdır,<br>İç varlığın derinliklerine işler.</p> 
 <p><a name="an_20:28">20:28</a> Sevgi ve sadakat kralın güvencesidir.<br>Onun tahtını sağlamlaştıran sevgidir.</p> 
 <p><a name="an_20:29">20:29</a> Gençlerin görkemi güçleri,<br>Yaşlıların onuru ağarmış saçlardır.</p> 
 <p><a name="an_20:30">20:30</a> Yaralayan darbeler kötülüğü temizler,<br>Kötek iç varlığın derinliklerini paklar.</p> 
 <p><a name="an_21:1">21:1</a> Kralın yüreği RABbin elindedir,<br>Kanaldaki su gibi onu istediği yöne çevirir.</p> 
 <p><a name="an_21:2">21:2</a> İnsan izlediği her yolun doğru olduğunu sanır,<br>Ama niyetlerini tartan RABdir.</p> 
 <p><a name="an_21:3">21:3</a> RAB kendisine kurban sunulmasından çok,<br>Doğruluğun ve adaletin yerine getirilmesini ister.</p> 
 <p><a name="an_21:4">21:4</a> Küstah bakışlar ve kibirli yürek<br>Kötülerin çırası ve günahıdır.</p> 
 <p><a name="an_21:5">21:5</a> Çalışkanın tasarıları hep bollukla,<br>Her türlü acelecilik hep yoklukla sonuçlanır.</p> 
 <p><a name="an_21:6">21:6</a> Yalan dolanla yapılan servet,<br>Sis gibi geçicidir ve ölüm tuzağıdır.</p> 
 <p><a name="an_21:7">21:7</a> Kötülerin zorbalığı kendilerini süpürüp götürür,<br>Çünkü doğru olanı yapmaya yanaşmazlar.</p> 
 <p><a name="an_21:8">21:8</a> Suçlunun yolu dolambaçlı,<br>Pak kişinin yaptıklarıysa dosdoğrudur.</p> 
 <p><a name="an_21:9">21:9</a> Kavgacı kadınla aynı evde oturmaktansa,<br>Damın köşesinde oturmak yeğdir.</p> 
 <p><a name="an_21:10">21:10</a> Kötünün can attığı kötülüktür,<br>Hiç kimseye acımaz.</p> 
 <p><a name="an_21:11">21:11</a> Alaycı cezalandırılınca bön kişi akıllanır,<br>Bilge olan öğretilenden bilgi kazanır.</p> 
 <p><a name="an_21:12">21:12</a> Adil Olan, kötünün evini dikkatle gözler<br>Ve kötüleri yıkıma uğratır.</p> 
 <p><a name="an_21:13">21:13</a> Yoksulun feryadına kulağını tıkayanın<br>Feryadına yanıt verilmeyecektir.</p> 
 <p><a name="an_21:14">21:14</a> Gizlice verilen armağan öfkeyi,<br>Koyna sokuşturulan rüşvet de kızgın gazabı yatıştırır.</p> 
 <p><a name="an_21:15">21:15</a> Hak yerine gelince doğru kişi sevinir,<br>Fesatçı dehşete düşer.</p> 
 <p><a name="an_21:16">21:16</a> Sağduyudan uzaklaşan,<br>Kendini ölüler arasında bulur.</p> 
 <p><a name="an_21:17">21:17</a> Zevkine düşkün olan yoksullaşır,<br>Şaraba ve zeytinyağına düşkün kişi de zengin olmaz.</p> 
 <p><a name="an_21:18">21:18</a> Kötü kişi doğru kişinin fidyesidir,<br>Hain de dürüstün.</p> 
 <p><a name="an_21:19">21:19</a> Çölde yaşamak,<br>Can sıkıcı ve kavgacı kadınla yaşamaktan yeğdir.</p> 
 <p><a name="an_21:20">21:20</a> Bilgenin evi değerli eşya ve zeytinyağıyla doludur,<br>Akılsızsa malını har vurup harman savurur.</p> 
 <p><a name="an_21:21">21:21</a> Doğruluğun ve sevginin ardından koşan,<br>Yaşam, gönenç ve onur bulur.</p> 
 <p><a name="an_21:22">21:22</a> Bilge kişi güçlülerin kentine saldırıp<br>Güvendikleri kaleyi yıkar.</p> 
 <p><a name="an_21:23">21:23</a> Ağzını ve dilini tutan<br>Başını beladan korur.</p> 
 <p><a name="an_21:24">21:24</a> Gururlu, küstah ve alaycı:<br>Bunlar kas kas kasılan insanın adlarıdır.</p> 
 <p><a name="an_21:25">21:25</a> Tembelin isteği onu ölüme götürür,<br>Çünkü elleri çalışmaktan kaçınır;</p> 
 <p><a name="an_21:26">21:26</a> Bütün gün isteklerini sıralar durur,<br>Oysa doğru kişi esirgemeden verir.</p> 
 <p><a name="an_21:27">21:27</a> Kötülerin sunduğu kurban iğrençtir,<br>Hele bunu kötü niyetle sunarlarsa.</p> 
 <p><a name="an_21:28">21:28</a> Yalancı tanık yok olur,<br>Dinlemeyi bilenin tanıklığıysa inandırıcıdır.</p> 
 <p><a name="an_21:29">21:29</a> Kötü kişi kendine güçlü bir görünüm verir,<br>Erdemli insansa tuttuğu yoldan emindir.</p> 
 <p><a name="an_21:30">21:30</a> RABbe karşı başarılı olabilecek<br>Bilgelik, akıl ve tasarı yoktur.</p> 
 <p><a name="an_21:31">21:31</a> At savaş günü için hazır tutulur,<br>Ama zafer sağlayan RAB'dir.</p> 
 <p><a name="an_22:1">22:1</a> İyi ad büyük servetten,<br>Saygınlık gümüş ve altından yeğdir.</p> 
 <p><a name="an_22:2">22:2</a> Zenginle yoksulun ortak yönü şu:<br>Her ikisini de RAB yarattı.</p> 
 <p><a name="an_22:3">22:3</a> İhtiyatlı kişi tehlikeyi görünce saklanır,<br>Bönse öne atılır ve zarar görür.</p> 
 <p><a name="an_22:4">22:4</a> Alçakgönüllülüğün ve RAB korkusunun ödülü,<br>Zenginlik, onur ve yaşamdır.</p> 
 <p><a name="an_22:5">22:5</a> Kötünün yolu diken ve tuzakla doludur.<br>Canını korumak isteyen bunlardan uzak durur.</p> 
 <p><a name="an_22:6">22:6</a> Çocuğu tutması gereken yola göre yetiştir,<br>Yaşlandığında o yoldan ayrılmaz.</p> 
 <p><a name="an_22:7">22:7</a> Zengin yoksullara egemen olur,<br>Borç alan borç verenin kulu olur.</p> 
 <p><a name="an_22:8">22:8</a> Fesat eken dert biçer,<br>Gazabının değneği yok olur.</p> 
 <p><a name="an_22:9">22:9</a> Cömert olan kutsanır,<br>Çünkü yemeğini yoksullarla paylaşır.</p> 
 <p><a name="an_22:10">22:10</a> Alaycıyı kov, kavga biter;<br>Çekişme ve aşağılamalar da sona erer.</p> 
 <p><a name="an_22:11">22:11</a> Yürek temizliğini ve güzel sözleri seven,<br>Kralın dostluğunu kazanır.</p> 
 <p><a name="an_22:12">22:12</a> RAB bilgiyi gözetip korur,<br>Hainin sözlerini ise altüst eder.</p> 
 <p><a name="an_22:13">22:13</a> Tembel der ki, ‹‹Dışarda aslan var,<br>Sokağa çıksam beni parçalar.››</p> 
 <p><a name="an_22:14">22:14</a> Sokak kadınının ağzı dipsiz çukur gibidir,<br>RABbin gazabına uğrayan oraya düşer.</p> 
 <p><a name="an_22:15">22:15</a> Akılsızlık çocuğun öz yapısındadır,<br>Değnekle terbiye edilirse akılsızlıktan uzaklaşır.</p> 
 <p><a name="an_22:16">22:16</a> Servetini büyütmek için yoksulu ezenle<br>Zengine armağan verenin sonu yoksulluktur.</p> 
 <p><a name="an_22:17">22:17</a> Kulak ver, bilgelerin sözlerini dinle,<br>Öğrettiğimi zihnine işle.</p> 
 <p><a name="an_22:18">22:18</a> Sözlerimi yüreğinde saklarsan mutlu olursun,<br>Onlar hep hazır olsun dudaklarında.</p> 
 <p><a name="an_22:19">22:19</a> RABbe güvenmen için<br>Bugün bunları sana, evet sana da bildiriyorum.</p> 
 <p><a name="an_22:20">22:20</a> Senin için otuz söz yazdım,<br>Bilgi ve öğüt sözleri...</p> 
 <p><a name="an_22:21">22:21</a> Öyle ki, güvenilir, doğru sözleri bilesin,<br>Böylece seni gönderene güvenilir yanıt verebilesin.</p> 
 <p><a name="an_22:22">22:22</a> Yoksulu, yoksul olduğu için soymaya kalkma,<br>Düşkünü mahkemede ezme. Masoretik metinde geçmemektedir.</p> 
 <p><a name="an_22:23">22:23</a> Çünkü onların davasını RAB yüklenecek<br>Ve onları soyanların canını alacak.</p> 
 <p><a name="an_22:24">22:24</a> Huysuz kişiyle arkadaşlık etme;<br>Tez öfkelenenle yola çıkma.</p> 
 <p><a name="an_22:25">22:25</a> Yoksa onun yollarına alışır,<br>Kendini tuzağa düşmüş bulursun.</p> 
 <p><a name="an_22:26">22:26</a> El sıkışıp<br>Başkasının borcuna kefil olmaktan kaçın.</p> 
 <p><a name="an_22:27">22:27</a> Ödeyecek paran olmazsa,<br>Altındaki döşeğe bile el koyarlar.</p> 
 <p><a name="an_22:28">22:28</a> Atalarının belirlediği<br>Eski sınır taşlarının yerini değiştirme.</p> 
 <p><a name="an_22:29">22:29</a> İşinde usta birini görüyor musun?<br>Öylesi sıradan kişilere değil,<br>Krallara bile hizmet eder.</p> 
 <p><a name="an_23:1">23:1</a> Bir önderle yemeğe oturduğunda<br>Önüne konulana dikkat et.</p> 
 <p><a name="an_23:2">23:2</a> İştahına yenilecek olursan,<br>Daya bıçağı kendi boğazına.</p> 
 <p><a name="an_23:3">23:3</a> Onun lezzetli yemeklerini çekmesin canın,<br>Böyle yemeğin ardında hile olabilir.</p> 
 <p><a name="an_23:4">23:4</a> Zengin olmak için didinip durma,<br>Çıkar bunu aklından.</p> 
 <p><a name="an_23:5">23:5</a> Servet göz açıp kapayana dek yok olur,<br>Kanatlanıp kartal gibi göklere uçar.</p> 
 <p><a name="an_23:6">23:6</a> Cimrinin verdiği yemeği yeme,<br>Lezzetli yemeklerini çekmesin canın.</p> 
 <p><a name="an_23:7">23:7</a> Çünkü yediğin her şeyin hesabını tutar,<br>‹‹Ye, iç›› der sana,<br>Ama yüreği senden yana değildir.</p> 
 <p><a name="an_23:8">23:8</a> Yediğin azıcık yemeği kusarsın,<br>Söylediğin güzel sözler de boşa gider.</p> 
 <p><a name="an_23:9">23:9</a> Akılsıza öğüt vermeye kalkma,<br>Çünkü senin sözlerindeki sağduyuyu küçümser.</p> 
 <p><a name="an_23:10">23:10</a> Eski sınır taşlarının yerini değiştirme,<br>Öksüzlerin toprağına el sürme.</p> 
 <p><a name="an_23:11">23:11</a> Çünkü onların Velisi güçlüdür<br>Ve onların davasını sana karşı O yürütür. kurtarıcılığı vurguluyor.</p> 
 <p><a name="an_23:12">23:12</a> Uyarıları zihnine işle,<br>Bilgi dolu sözlere kulak ver.</p> 
 <p><a name="an_23:13">23:13</a> Çocuğunu terbiye etmekten geri kalma,<br>Onu değnekle dövsen de ölmez.</p> 
 <p><a name="an_23:14">23:14</a> Onu değnekle döversen,<br>Canını ölüler diyarından kurtarırsın.</p> 
 <p><a name="an_23:15">23:15</a> Oğlum, bilge yürekli olursan,<br>Benim yüreğim de sevinir.</p> 
 <p><a name="an_23:16">23:16</a> Dudakların doğru konuştuğunda<br>Gönlüm de coşar.</p> 
 <p><a name="an_23:17">23:17</a> Günahkârlara imrenmektense,<br>Sürekli RAB korkusunda yaşa.</p> 
 <p><a name="an_23:18">23:18</a> Böylece bir geleceğin olur<br>Ve umudun boşa çıkmaz.</p> 
 <p><a name="an_23:19">23:19</a> Oğlum, dinle ve bilge ol,<br>Yüreğini doğru yolda tut.</p> 
 <p><a name="an_23:20">23:20</a> Aşırı şarap içenlerle,<br>Ete düşkün oburlarla arkadaşlık etme.</p> 
 <p><a name="an_23:21">23:21</a> Çünkü ayyaş ve obur kişi yoksullaşır,<br>Uyuşukluk da insana paçavra giydirir.</p> 
 <p><a name="an_23:22">23:22</a> Sana yaşam veren babanın sözlerine kulak ver,<br>Yaşlandığı zaman anneni hor görme.</p> 
 <p><a name="an_23:23">23:23</a> Gerçeği satın al ve satma;<br>Bilgeliği, terbiyeyi, aklı da.</p> 
 <p><a name="an_23:24">23:24</a> Doğru kişinin babası coştukça coşar,<br>Bilgece davranan oğulun babası sevinir.</p> 
 <p><a name="an_23:25">23:25</a> Annenle baban seninle coşsun,<br>Seni doğuran sevinsin.</p> 
 <p><a name="an_23:26">23:26</a> Oğlum, beni yürekten dinle,<br>Gözünü gittiğim yoldan ayırma.</p> 
 <p><a name="an_23:27">23:27</a> Çünkü fahişe derin bir çukur,<br>Ahlaksız kadın dar bir kuyudur.</p> 
 <p><a name="an_23:28">23:28</a> Evet, soyguncu gibi pusuda bekler<br>Ve birçok erkeği yoldan çıkarır.</p> 
 <p><a name="an_23:29">23:29</a> Ah çeken kim? Vah çeken kim?<br>Kimdir çekişip duran?<br>Yakınan kim? Boş yere yaralanan kim?<br>Gözleri kanlı olan kim?</p> 
 <p><a name="an_23:30">23:30</a> İçmeye oturup kalkamayanlar,<br>Karışık şarapları denemeye gidenlerdir.</p> 
 <p><a name="an_23:31">23:31</a> Şarabın kızıl rengine,<br>Kadehte ışımasına,<br>Boğazdan aşağı süzülüvermesine bakma.</p> 
 <p><a name="an_23:32">23:32</a> Sonunda yılan gibi ısırır,<br>Engerek gibi sokar.</p> 
 <p><a name="an_23:33">23:33</a> Gözlerin garip şeyler görür,<br>Aklından ahlaksızlıklar geçer.</p> 
 <p><a name="an_23:34">23:34</a> Kendini kâh denizin ortasında,<br>Kâh gemi direğinin tepesinde yatıyor sanırsın.</p> 
 <p><a name="an_23:35">23:35</a> ‹‹Dövdüler beni ama incinmedim,<br>Vurdular ama farketmedim›› dersin,<br>‹‹Yeniden içmek için ne zaman ayılacağım?››</p> 
 <p><a name="an_24:1">24:1</a> Kötülere imrenme,<br>Onlarla birlikte olmayı isteme.</p> 
 <p><a name="an_24:2">24:2</a> Çünkü yürekleri zorbalık tasarlar,<br>Dudakları belalardan söz eder.</p> 
 <p><a name="an_24:3">24:3</a> Ev bilgelikle yapılır,<br>Akılla pekiştirilir.</p> 
 <p><a name="an_24:4">24:4</a> Bilgi sayesinde odaları<br>Her türlü değerli, güzel eşyayla dolar.</p> 
 <p><a name="an_24:5">24:5</a> Bilgelik güçten,<br>Bilgi kaba kuvvetten üstündür. üstündür›› (bkz. Septuaginta), Masoretik metin ‹‹Bilge güçlü olur, bilgi sahibi gücünü artırır.››</p> 
 <p><a name="an_24:6">24:6</a> Savaşmak için yöntem,<br>Zafer kazanmak için birçok danışman gerekli.</p> 
 <p><a name="an_24:7">24:7</a> Ahmak için bilgelik ulaşılamayacak kadar yüksektir,<br>Kent kurulunda ağzını açamaz.</p> 
 <p><a name="an_24:8">24:8</a> Kötülük tasarlayan kişi<br>Düzenbaz olarak bilinecektir.</p> 
 <p><a name="an_24:9">24:9</a> Ahmakça tasarılar günahtır,<br>Alaycı kişiden herkes iğrenir.</p> 
 <p><a name="an_24:10">24:10</a> Sıkıntılı günde cesaretini yitirirsen,<br>Gücün kıt demektir.</p> 
 <p><a name="an_24:11">24:11</a> Ölüm tehlikesi içinde olanları kurtar,<br>Ölmek üzere olanları esirge.</p> 
 <p><a name="an_24:12">24:12</a> ‹‹İşte bunu bilmiyordum›› desen de,<br>İnsanın yüreğindekini bilen sezmez mi?<br>Senin canını koruyan anlamaz mı?<br>Ödetmez mi herkese yaptığını?</p> 
 <p><a name="an_24:13">24:13</a> Oğlum, bal ye, çünkü iyidir,<br>Süzme bal damağa tatlı gelir.</p> 
 <p><a name="an_24:14">24:14</a> Bilgelik de canın için öyledir, bilmiş ol.<br>Bilgeliği bulursan bir geleceğin olur<br>Ve umudun boşa çıkmaz.</p> 
 <p><a name="an_24:15">24:15</a> Ey kötü adam, doğru kişinin evine karşı pusuya yatma,<br>Konutunu yıkmaya kalkma.</p> 
 <p><a name="an_24:16">24:16</a> Çünkü doğru kişi yedi kez düşse yine kalkar,<br>Ama kötüler felakette yıkılır.</p> 
 <p><a name="an_24:17">24:17</a> Düşmanın düşüşüne keyiflenme,<br>Sendelemesine sevinme.</p> 
 <p><a name="an_24:18">24:18</a> Yoksa RAB görür ve hoşnut kalmaz<br>Ve düşmanına duyduğu öfke yatışır.</p> 
 <p><a name="an_24:19">24:19</a> Kötülük edenlere kızıp üzülme,<br>Onlara özenme.</p> 
 <p><a name="an_24:20">24:20</a> Çünkü kötülerin geleceği yok,<br>Çırası sönecek onların.</p> 
 <p><a name="an_24:21">24:21</a> Oğlum, RABbe ve krala saygı göster,<br>Onlara başkaldıranlarla arkadaşlık etme.</p> 
 <p><a name="an_24:22">24:22</a> Çünkü onlar ansızın felakete uğrar,<br>İnsanın başına ne belalar getireceklerini kim bilir?</p> 
 <p><a name="an_24:23">24:23</a> Şunlar da bilgelerin sözleridir:<br>Yargılarken yan tutmak iyi değildir.</p> 
 <p><a name="an_24:24">24:24</a> Kötüye, ‹‹Suçsuzsun›› diyen yargıcı<br>Halklar lanetler, uluslar kınar.</p> 
 <p><a name="an_24:25">24:25</a> Ne mutlu suçluyu mahkûm edene!<br>Herkes onu candan kutlar.</p> 
 <p><a name="an_24:26">24:26</a> Dürüst yanıt<br>Gerçek dostluğun işaretidir. ‹‹Dürüst yanıt veren dudakları öper.››</p> 
 <p><a name="an_24:27">24:27</a> İlkin dışardaki işini bitirip tarlanı hazırla,<br>Ondan sonra evini yap.</p> 
 <p><a name="an_24:28">24:28</a> Başkalarına karşı nedensiz tanıklık etme<br>Ve dudaklarınla aldatma.</p> 
 <p><a name="an_24:29">24:29</a> ‹‹Bana yaptığını ben de ona yapacağım,<br>Ödeteceğim bana yaptığını›› deme.</p> 
 <p><a name="an_24:30">24:30</a> Tembelin tarlasından,<br>Sağduyudan yoksun kişinin bağından geçtiğimde</p> 
 <p><a name="an_24:31">24:31</a> Her yanı dikenlerin, otların<br>Kapladığını gördüm;<br>Taş duvar da yıkılmıştı.</p> 
 <p><a name="an_24:32">24:32</a> Gördüklerimi derin derin düşündüm,<br>Seyrettiklerimden ibret aldım.</p> 
 <p><a name="an_24:33">24:33</a> ‹‹Biraz kestireyim, biraz uyuklayayım,<br>Ellerimi kavuşturup şöyle bir uyuyayım›› demeye kalmadan,</p> 
 <p><a name="an_24:34">24:34</a> Yokluk bir haydut gibi,<br>Yoksulluk bir akıncı gibi gelir üzerine.</p> 
 <p><a name="an_25:1">25:1</a> Bundan sonrakiler de Süleymanın özdeyişleridir.<br>Bunları Yahuda Kralı Hizkiyanın adamları derledi.</p> 
 <p><a name="an_25:2">25:2</a> Tanrıyı gizli tuttuğu şeyler için,<br>Krallarıysa açığa çıkardıkları için yüceltiriz.</p> 
 <p><a name="an_25:3">25:3</a> Göğün yüksekliği, yerin derinliği gibi,<br>Kralların aklından geçen de kestirilemez.</p> 
 <p><a name="an_25:4">25:4</a> Cürufu gümüşten ayırınca,<br>Kuyumcunun işleyeceği madde kalır.</p> 
 <p><a name="an_25:5">25:5</a> Kötüleri kralın huzurundan uzaklaştırırsan<br>Kralın tahtı adaletle pekişir.</p> 
 <p><a name="an_25:6">25:6</a> Kralın önünde kendini yüceltme,<br>Önemli kişiler arasında yer edinmeye çalışma.</p> 
 <p><a name="an_25:7">25:7</a> Çünkü kralın seni bir soylunun önünde alaşağı etmesindense,<br>Sana, ‹‹Yukarıya gel›› demesi yeğdir.</p> 
 <p><a name="an_25:8">25:8</a> Gördüklerinle hemencecik mahkemeye başvurma;<br>Çünkü başkası seni utandırabilir,<br>Sonra ne yapacağını bilemezsin.</p> 
 <p><a name="an_25:9">25:9</a> Davanı doğrudan komşunla gör;<br>Başkasının sırrını açıklama.</p> 
 <p><a name="an_25:10">25:10</a> Yoksa işiten seni utandırabilir<br>Ve bu kötü ün yakanı bırakmaz.</p> 
 <p><a name="an_25:11">25:11</a> Yerinde söylenen söz,<br>Gümüş oymalardaki altın elmafö gibidir.</p> 
 <p><a name="an_25:12">25:12</a> Altın küpe ya da altın bir süs neyse,<br>Dinleyen kulak için bilgenin azarlaması da öyledir.</p> 
 <p><a name="an_25:13">25:13</a> Hasatta kar serinliği nasılsa,<br>Güvenilir ulak da kendisini gönderenler için öyledir.<br>Böyle biri efendilerinin canına can katar.</p> 
 <p><a name="an_25:14">25:14</a> Yağmursuz bulut ve yel nasılsa,<br>Vermediği armağanla övünen kişi de öyledir.</p> 
 <p><a name="an_25:15">25:15</a> Sabırla bir hükümdar bile ikna edilir,<br>Tatlı dil en güçlü direnci kırar.</p> 
 <p><a name="an_25:16">25:16</a> Bal buldun mu yeteri kadar ye,<br>Fazla doyarsan kusarsın.</p> 
 <p><a name="an_25:17">25:17</a> Başkalarının evine seyrek git,<br>Yoksa onları bezdirir, nefretini kazanırsın.</p> 
 <p><a name="an_25:18">25:18</a> Başkasına karşı yalancı tanıklık eden<br>Topuz, kılıç ya da sivri ok gibidir.</p> 
 <p><a name="an_25:19">25:19</a> Sıkıntılı günde haine güvenmek,<br>Çürük dişe ya da sakat ayağa güvenmek gibidir.</p> 
 <p><a name="an_25:20">25:20</a> Dertli kişiye ezgi söylemek,<br>Soğuk günde giysilerini üzerinden almaya,<br>Ya da sodaya sirke katmaya benzer.</p> 
 <p><a name="an_25:21">25:21</a> Düşmanın acıkmışsa doyur,<br>Susamışsa su ver.</p> 
 <p><a name="an_25:22">25:22</a> Bunu yapmakla onu utanca boğarsın<br>Ve RAB seni ödüllendirir.</p> 
 <p><a name="an_25:23">25:23</a> Kuzeyden esen rüzgar nasıl yağmur getirirse,<br>İftiracı dil de öfkeli bakışlara yol açar.</p> 
 <p><a name="an_25:24">25:24</a> Kavgacı kadınla aynı evde oturmaktansa,<br>Damın köşesinde oturmak yeğdir.</p> 
 <p><a name="an_25:25">25:25</a> Susamış kişi için soğuk su neyse,<br>Uzak ülkeden gelen iyi haber de öyledir.</p> 
 <p><a name="an_25:26">25:26</a> Kötünün önünde pes eden doğru kişi,<br>Suyu bulanmış pınar, kirlenmiş kuyu gibidir.</p> 
 <p><a name="an_25:27">25:27</a> Fazla bal yemek iyi değildir;<br>Hep yüceltilmeyi beklemek de...</p> 
 <p><a name="an_25:28">25:28</a> Kendini denetleyemeyen kişi<br>Yıkılmış sursuz kent gibidir.</p> 
 <p><a name="an_26:1">26:1</a> Yaz ortasında kar, hasatta yağmur uygun olmadığı gibi,<br>Akılsıza da onur yakışmaz.</p> 
 <p><a name="an_26:2">26:2</a> Öteye beriye uçuşan serçe<br>Ve kırlangıç gibi,<br>Hak edilmemiş lanet de tutmaz.</p> 
 <p><a name="an_26:3">26:3</a> Ata kırbaç, eşeğe gem,<br>Akılsızın sırtına da değnek gerek.</p> 
 <p><a name="an_26:4">26:4</a> Akılsıza ahmaklığına göre karşılık verme,<br>Yoksa sen de onun düzeyine inersin.</p> 
 <p><a name="an_26:5">26:5</a> Akılsıza ahmaklığına uygun karşılık ver,<br>Yoksa kendini bilge sanır.</p> 
 <p><a name="an_26:6">26:6</a> Akılsızın eliyle haber gönderen,<br>Kendi ayaklarını kesen biri gibi,<br>Kendine zarar verir.</p> 
 <p><a name="an_26:7">26:7</a> Akılsızın ağzında özdeyiş,<br>Kötürümün sarkan bacakları gibidir.</p> 
 <p><a name="an_26:8">26:8</a> Akılsızı onurlandırmak,<br>Taşı sapana bağlamak gibidir.</p> 
 <p><a name="an_26:9">26:9</a> Sarhoşun elindeki dikenli dal ne ise,<br>Akılsızın ağzında özdeyiş de odur.</p> 
 <p><a name="an_26:10">26:10</a> Oklarını gelişigüzel fırlatan okçu neyse,<br>Yoldan geçen akılsızı ya da sarhoşu ücretle tutan da öyledir.</p> 
 <p><a name="an_26:11">26:11</a> Ahmaklığını tekrarlayan akılsız,<br>Kusmuğuna dönen köpek gibidir.</p> 
 <p><a name="an_26:12">26:12</a> Kendini bilge gören birini tanıyor musun?<br>Akılsız bile ondan daha umut vericidir.</p> 
 <p><a name="an_26:13">26:13</a> Tembel, ‹‹Yolda aslan var,<br>Sokaklarda aslan dolaşıyor›› der.</p> 
 <p><a name="an_26:14">26:14</a> Menteşeleri üzerinde dönen kapı gibi,<br>Tembel de yatağında döner durur.</p> 
 <p><a name="an_26:15">26:15</a> Tembel elini sahana daldırır,<br>Yeniden ağzına götürmeye üşenir.</p> 
 <p><a name="an_26:16">26:16</a> Tembel kendini,<br>Akıllıca yanıt veren yedi kişiden daha bilge sanır.</p> 
 <p><a name="an_26:17">26:17</a> Kendini ilgilendirmeyen bir kavgaya bulaşan kişi,<br>Yoldan geçen köpeği kulaklarından tutana benzer.</p> 
 <p><a name="an_26:18">26:18</a> Ateşli ve öldürücü oklar savuran bir deli neyse,<br>Komşusunu aldatıp, ‹‹Şaka yapıyordum››<br>Diyen de öyledir.</p> 
 <p><a name="an_26:20">26:20</a> Odun bitince ateş söner,<br>Dedikoducu yok olunca kavga diner.</p> 
 <p><a name="an_26:21">26:21</a> Kor için kömür, ateş için odun neyse,<br>Çekişmeyi alevlendirmek için kavgacı da öyledir.</p> 
 <p><a name="an_26:22">26:22</a> Dedikodu tatlı lokma gibidir,<br>İnsanın ta içine işler.</p> 
 <p><a name="an_26:23">26:23</a> Okşayıcı dudaklarla kötü yürek,<br>Sırlanmış toprak kaba benzer.</p> 
 <p><a name="an_26:24">26:24</a> Yüreği nefret dolu kişi sözleriyle niyetini gizlemeye çalışır,<br>Ama içi hile doludur.</p> 
 <p><a name="an_26:25">26:25</a> Güzel sözlerine kanma,<br>Çünkü yüreğinde yedi iğrenç şey vardır.</p> 
 <p><a name="an_26:26">26:26</a> Nefretini hileyle örtse bile,<br>Kötülüğü toplumun önünde ortaya çıkar.</p> 
 <p><a name="an_26:27">26:27</a> Başkasının kuyusunu kazan içine kendi düşer,<br>Taşı yuvarlayan altında kalır.</p> 
 <p><a name="an_26:28">26:28</a> Yalancı dil incittiği kişilerden nefret eder,<br>Yaltaklanan ağızdan yıkım gelir.</p> 
 <p><a name="an_27:1">27:1</a> Yarınla övünme,<br>Çünkü ne getireceğini bilemezsin.</p> 
 <p><a name="an_27:2">27:2</a> Seni kendi ağzın değil, başkaları övsün,<br>Kendi dudakların değil, yabancı övsün.</p> 
 <p><a name="an_27:3">27:3</a> Taş ağırdır, kum bir yüktür,<br>Ama ahmağın kışkırtması ikisinden de ağırdır.</p> 
 <p><a name="an_27:4">27:4</a> Öfke zalim, hiddet azgındır,<br>Ama kıskançlığa kim dayanabilir?</p> 
 <p><a name="an_27:5">27:5</a> Açık bir azar,<br>Gizli tutulan sevgiden iyidir.</p> 
 <p><a name="an_27:6">27:6</a> Düşmanın öpücükleri aldatıcıdır,<br>Ama dostun seni iyiliğin için yaralar.</p> 
 <p><a name="an_27:7">27:7</a> Tok insanın canı balı bile çekmez,<br>Aç kişiye en acı şey tatlı gelir.</p> 
 <p><a name="an_27:8">27:8</a> Yuvasından uzak kalan kuş nasılsa,<br>Yurdundan uzak kalan insan da öyledir.</p> 
 <p><a name="an_27:9">27:9</a> Güzel koku ve buhur canı ferahlatır,<br>Dostun verdiği öğüt insana tatlı gelir.</p> 
 <p><a name="an_27:10">27:10</a> Kendi dostunu da babanın dostunu da bırakma<br>Ve felakete uğradığın gün kardeşinin evine gitme;<br>Yakın komşun uzaktaki kardeşten yeğdir.</p> 
 <p><a name="an_27:11">27:11</a> Oğlum, bilgece davran ki yüreğim sevinsin,<br>Beni ayıplayana yanıt vereyim.</p> 
 <p><a name="an_27:12">27:12</a> İhtiyatlı kişi tehlikeyi görünce saklanır,<br>Bönse öne atılır ve zarar görür.</p> 
 <p><a name="an_27:13">27:13</a> Tanımadığı birine kefil olanın giysisini al;<br>Bir yabancı için yapıyorsa bunu,<br>Giysisini rehin tut.</p> 
 <p><a name="an_27:14">27:14</a> Sabah sabah komşuya verilen gürültülü bir selam<br>Küfür sayılır.</p> 
 <p><a name="an_27:15">27:15</a> Kavgacı kadının dırdırı<br>Yağmurlu günde damlaların dinmeyen sesi gibidir.</p> 
 <p><a name="an_27:16">27:16</a> Böyle bir kadını dizginlemeye kalkmak,<br>Rüzgarı ya da yağı avuçta tutmaya çalışmak gibidir.</p> 
 <p><a name="an_27:17">27:17</a> Demir demiri biler,<br>İnsan da insanı...</p> 
 <p><a name="an_27:18">27:18</a> İncir ağacını budayan meyvesini yer,<br>Efendisine hizmet eden onurlandırılır.</p> 
 <p><a name="an_27:19">27:19</a> Su görüntümüzü nasıl yansıtıyorsa,<br>Yürek de insanın içini yansıtır.</p> 
 <p><a name="an_27:20">27:20</a> Ölüm ve yıkım diyarı insana doymaz,<br>İnsanın gözü de hiç doymaz.</p> 
 <p><a name="an_27:21">27:21</a> Altın ocakta, gümüş potada sınanır,<br>İnsansa aldığı övgüyle sınanır.</p> 
 <p><a name="an_27:22">27:22</a> Ahmağı buğdayla birlikte dibekte tokmakla dövsen bile,<br>Ahmaklığından kurtulmaz.</p> 
 <p><a name="an_27:23">27:23</a> Davarına iyi bak,<br>Sığırlarına dikkat et.</p> 
 <p><a name="an_27:24">27:24</a> Çünkü zenginlik kalıcı değildir<br>Ve taç kuşaktan kuşağa geçmez.</p> 
 <p><a name="an_27:25">27:25</a> Çayır biçilince, yeni çimen çıkınca,<br>Dağlardaki otlar toplanınca,</p> 
 <p><a name="an_27:26">27:26</a> Kuzular seni giydirir,<br>Tekeler tarlanın bedeli olur.</p> 
 <p><a name="an_27:27">27:27</a> Keçilerin sütü yalnız seni değil,<br>Ev halkını, hizmetçilerini de doyurmaya yeter.</p> 
 <p><a name="an_28:1">28:1</a> Kötü kişi kendisini kovalayan olmasa bile kaçar,<br>Doğrularsa genç aslan gibi yüreklidir.</p> 
 <p><a name="an_28:2">28:2</a> Ayaklanan ülke çok başlı olur,<br>Ama akıllı, bilgili kişi düzeni sağlar.</p> 
 <p><a name="an_28:3">28:3</a> Yoksulu ezen yoksul,<br>Ürünü harap eden sağanak yağmur gibidir.</p> 
 <p><a name="an_28:4">28:4</a> Yasayı terk eden kötüyü över,<br>Yerine getirense kötüye karşı çıkar.</p> 
 <p><a name="an_28:5">28:5</a> Kötüler adaletten anlamaz,<br>RABbe yönelenlerse her yönüyle anlar.</p> 
 <p><a name="an_28:6">28:6</a> Dürüst bir yoksul olmak,<br>Yolsuzlukla zengin olmaktan yeğdir.</p> 
 <p><a name="an_28:7">28:7</a> Kutsal Yasayı yerine getiren çocuk akıllıdır,<br>Oburlarla arkadaşlık edense babasını utandırır.</p> 
 <p><a name="an_28:8">28:8</a> Faiz ve tefecilikle malına mal katan kişi,<br>Bunu yoksullara acıyan için biriktirir.</p> 
 <p><a name="an_28:9">28:9</a> Yasaya kulağını tıkayanın<br>Duası da iğrençtir.</p> 
 <p><a name="an_28:10">28:10</a> Dürüst kişileri kötü yola saptıran<br>Kendi kazdığı çukura düşer.<br>İyiliği, özü sözü bir olanlar miras alacak.</p> 
 <p><a name="an_28:11">28:11</a> Zengin kendini bilge sanır,<br>Ama akıllı yoksul onun içini okur.</p> 
 <p><a name="an_28:12">28:12</a> Doğruların zaferi coşkuyla kutlanır,<br>Ama kötüler egemen olunca insan kaçacak yer arar.</p> 
 <p><a name="an_28:13">28:13</a> Günahlarını gizleyen başarılı olmaz,<br>İtiraf edip bırakansa merhamet bulur.</p> 
 <p><a name="an_28:14">28:14</a> Günahtan çekinen ne mutludur!<br>İnatçılık edense belaya düşer.</p> 
 <p><a name="an_28:15">28:15</a> Yoksul halkı yöneten kötü kişi<br>Kükreyen aslan, saldırgan ayı gibidir.</p> 
 <p><a name="an_28:16">28:16</a> Gaddar önderin aklı kıttır;<br>Haksız kazançtan nefret edense uzun ömürlü olur.</p> 
 <p><a name="an_28:17">28:17</a> Adam öldürmekten vicdan azabı çeken, mezara dek kaçacaktır;<br>Kimse ona yardım etmesin.</p> 
 <p><a name="an_28:18">28:18</a> Alnı ak yaşayan kurtulur,<br>Yolsuzluk yapan ansızın yıkıma uğrar.</p> 
 <p><a name="an_28:19">28:19</a> Toprağını işleyenin ekmeği bol olur,<br>Hayal peşinde koşansa yoksulluğa doyar.</p> 
 <p><a name="an_28:20">28:20</a> Güvenilir kişi bolluğa erer,<br>Zengin olmaya can atansa beladan kurtulamaz.</p> 
 <p><a name="an_28:21">28:21</a> Hatır gözetmek iyi değildir,<br>Çünkü insan bir lokma ekmek için bile suç işler.</p> 
 <p><a name="an_28:22">28:22</a> Cimri servet peşinde koşar,<br>Yoksulluğa uğrayacağını düşünmez.</p> 
 <p><a name="an_28:23">28:23</a> Başkasını azarlayan sonunda<br>Pohpohlayandan daha çok beğeni kazanır.</p> 
 <p><a name="an_28:24">28:24</a> Annesini ya da babasını soymayı günah saymayan,<br>Haydutla birdir.</p> 
 <p><a name="an_28:25">28:25</a> Açgözlü kavga çıkarır,<br>RABbe güvenense bolluk içinde yaşar.</p> 
 <p><a name="an_28:26">28:26</a> Kendine güvenen akılsızdır,<br>Bilgece davranan güvenlikte olur.</p> 
 <p><a name="an_28:27">28:27</a> Yoksula verenin eksiği olmaz,<br>Yoksulu görmezden gelense bir sürü lanete uğrar.</p> 
 <p><a name="an_28:28">28:28</a> Kötüler egemen olunca insan kaçacak yer arar,<br>Ama kötüler yok olunca doğrular çoğalır.</p> 
 <p><a name="an_29:1">29:1</a> Defalarca azarlandığı halde dikbaşlılık eden,<br>Ansızın yıkıma uğrayacak, çare yok.</p> 
 <p><a name="an_29:2">29:2</a> Doğru kişiler çoğalınca halk sevinir,<br>Kötü kişi hükümdar olunca halk inler.</p> 
 <p><a name="an_29:3">29:3</a> Bilgeliği seven babasını sevindirir,<br>Fahişelerle dostluk eden malını yitirir.</p> 
 <p><a name="an_29:4">29:4</a> Adaletle yöneten kral ülkesini ayakta tutar,<br>Ağır vergiler koyansa çökertir.</p> 
 <p><a name="an_29:5">29:5</a> Başkasını pohpohlayan kişi,<br>Ona tuzak kurar.</p> 
 <p><a name="an_29:6">29:6</a> Kötünün başkaldırısı kendine tuzak olur,<br>Doğru kişiyse ezgi söyler ve sevinir.</p> 
 <p><a name="an_29:7">29:7</a> Doğru kişi yoksulların hakkını verir,<br>Kötü kişi hak hukuk nedir bilmez.</p> 
 <p><a name="an_29:8">29:8</a> Alaycı kişiler kentleri bile karıştırır,<br>Bilgelerse öfkeyi yatıştırır.</p> 
 <p><a name="an_29:9">29:9</a> Bilge kişiyle davası olan ahmak<br>Kızar, alay eder ve rahat vermez.</p> 
 <p><a name="an_29:10">29:10</a> Kana susamışlar dürüst kişiden nefret eder,<br>Doğrularsa onun canını korur.</p> 
 <p><a name="an_29:11">29:11</a> Akılsız hep patlamaya hazırdır,<br>Bilgeyse öfkesini dizginler.</p> 
 <p><a name="an_29:12">29:12</a> Hükümdar yalana kulak verirse,<br>Bütün görevlileri de kötü olur.</p> 
 <p><a name="an_29:13">29:13</a> Zorbayla yoksulun ortak bir noktası var:<br>İkisinin de gözünü açan RABdir.</p> 
 <p><a name="an_29:14">29:14</a> Yoksulları adaletle yöneten kralın<br>Tahtı hep güvenlikte olur.</p> 
 <p><a name="an_29:15">29:15</a> Değnekle terbiye bilgelik kazandırır,<br>Kendi haline bırakılan çocuksa annesini utandırır.</p> 
 <p><a name="an_29:16">29:16</a> Kötüler çoğalınca başkaldırı da çoğalır,<br>Ama doğrular onların düşüşünü görecektir.</p> 
 <p><a name="an_29:17">29:17</a> Oğlunu terbiye et, o da sana huzur verecek<br>Ve gönlünü hoşnut edecektir.</p> 
 <p><a name="an_29:18">29:18</a> Tanrısal esinden yoksun olan halk<br>Sınır tanımaz olur.<br>Ne mutlu Kutsal Yasayı yerine getirene!</p> 
 <p><a name="an_29:19">29:19</a> Köle salt sözle terbiye edilemez,<br>Çünkü anlasa da kulak asmaz.</p> 
 <p><a name="an_29:20">29:20</a> Sözünü tartmadan konuşan birini tanıyor musun?<br>Akılsızın durumu bile onunkinden daha umut vericidir.</p> 
 <p><a name="an_29:21">29:21</a> Çocukluğundan beri kölesini şımartan,<br>Sonunda cezasını çeker.</p> 
 <p><a name="an_29:22">29:22</a> Öfkeli kişi çekişme yaratır,<br>Huysuz kişinin başkaldırısı eksik olmaz.</p> 
 <p><a name="an_29:23">29:23</a> Kibir insanı küçük düşürür,<br>Alçakgönüllülükse onur kazandırır.</p> 
 <p><a name="an_29:24">29:24</a> Hırsızla ortak olanın düşmanı kendisidir,<br>Mahkemede yemin etse de bildiğini söylemez.</p> 
 <p><a name="an_29:25">29:25</a> İnsandan korkmak tuzaktır,<br>Ama RABbe güvenen güvenlikte olur.</p> 
 <p><a name="an_29:26">29:26</a> Hükümdarın gözüne girmek isteyen çoktur,<br>Ama RABdir insana adalet sağlayan.</p> 
 <p><a name="an_29:27">29:27</a> Doğrular haksızlardan iğrenir,<br>Kötüler de dürüst yaşayanlardan.</p> 
 <p><a name="an_30:1">30:1</a> Massalı Yake oğlu Agurun sözleri:<br>Bu adam şöyle diyor:<br>‹‹Yoruldum, ey Tanrım, yoruldum ve tükendim. ve tükendim› ›› ya da ‹‹Bu adam İtiele, İtiele ve Ukkala şöyle diyor››.</p> 
 <p><a name="an_30:2">30:2</a> Gerçekten ben insanların en cahiliyim,<br>Bende insan aklı yok.</p> 
 <p><a name="an_30:3">30:3</a> Bilgeliği öğrenmedim,<br>Kutsal Olana ilişkin bilgiden de yoksunum.</p> 
 <p><a name="an_30:4">30:4</a> Kim göklere çıkıp indi?<br>Kim yeli avuçlarında topladı?<br>Suları giysisiyle sarıp sarmalayan kim?<br>Kim belirledi dünyanın sınırlarını?<br>Adı nedir, oğlunun adı nedir, biliyorsan söyle!</p> 
 <p><a name="an_30:5">30:5</a> Tanrının her sözü güvenilirdir,<br>O kendisine sığınan herkese kalkandır.</p> 
 <p><a name="an_30:6">30:6</a> Onun sözüne bir şey katma,<br>Yoksa seni azarlar, yalancı çıkarsın.</p> 
 <p><a name="an_30:7">30:7</a> Ey Tanrı, iki şey diledim senden:<br>Ben ölmeden bunları esirgeme benden.</p> 
 <p><a name="an_30:8">30:8</a> Sahtekârlığı, yalanı benden uzak tut,<br>Bana ne yoksulluk ne de zenginlik ver;<br>Payıma düşen ekmeği ver, yeter.</p> 
 <p><a name="an_30:9">30:9</a> Yoksa bolluktan, ‹Kimmiş RAB?› diye seni yadsır,<br>Ya da yoksulluktan çalar<br>Ve Tanrımın adını lekelemiş olurum.</p> 
 <p><a name="an_30:10">30:10</a> ‹‹Köleyi efendisine çekiştirme,<br>Yoksa sana lanet eder, sen de suçlu çıkarsın.</p> 
 <p><a name="an_30:11">30:11</a> Öyleleri var ki, babalarına lanet eder,<br>Annelerine değer vermezler.</p> 
 <p><a name="an_30:12">30:12</a> Öyleleri var ki, kendilerini tertemiz sanırlar,<br>Oysa kötülüklerinden arınmış değiller.</p> 
 <p><a name="an_30:13">30:13</a> Öyleleri var ki, kendilerinden üstün kimse yok sanır,<br>Herkese tepeden bakarlar.</p> 
 <p><a name="an_30:14">30:14</a> Öyleleri var ki, dişleri kılıç, çeneleri bıçaktır,<br>Mazlumlarla yoksulları yutup yeryüzünden yok ederler.</p> 
 <p><a name="an_30:15">30:15</a> Sülüğün iki kızı vardır, adları ‹Ver, ver›dir.<br>Hiç doymayan üç şey,<br>‹Yeter› demeyen dört şey vardır:</p> 
 <p><a name="an_30:16">30:16</a> Ölüler diyarı, kısır rahim,<br>Suya doymayan toprak ve ‹Yeter› demeyen ateş.</p> 
 <p><a name="an_30:17">30:17</a> Babasıyla alay edenin, annesinin sözünü hor görenin<br>Gözünü vadideki kargalar oyacak;<br>O akbabalara yem olacak.</p> 
 <p><a name="an_30:18">30:18</a> Aklımın ermediği üç şey,<br>Anlamadığım dört şey var:</p> 
 <p><a name="an_30:19">30:19</a> Kartalın gökyüzünde,<br>Yılanın kayada,<br>Geminin denizde izlediği yol<br>Ve erkeğin genç kızla tuttuğu yol.</p> 
 <p><a name="an_30:20">30:20</a> Zina eden kadının yolu da şöyledir:<br>Yer, ağzını siler,<br>Sonra da, ‹Suç işlemedim› der.</p> 
 <p><a name="an_30:21">30:21</a> Yeryüzü üç şeyin altında sarsılır;<br>Katlanamadığı dört şey vardır:</p> 
 <p><a name="an_30:22">30:22</a> Kölenin kral olması,<br>Budalanın doyması,</p> 
 <p><a name="an_30:23">30:23</a> Nefret edilen kadının evlenmesi<br>Ve hizmetçinin hanımının yerine geçmesi.</p> 
 <p><a name="an_30:24">30:24</a> ‹‹Dünyada dört küçük yaratık var ki,<br>Çok bilgece davranırlar:</p> 
 <p><a name="an_30:25">30:25</a> Karıncalar güçlü olmayan bir topluluktur,<br>Ama yiyeceklerini yazdan biriktirirler.</p> 
 <p><a name="an_30:26">30:26</a> Kaya tavşanları da güçsüz bir topluluktur,<br>Ama yuvalarını kaya kovuklarında yaparlar.</p> 
 <p><a name="an_30:27">30:27</a> Çekirgelerin kralı yoktur,<br>Ama bölük bölük ilerlerler.</p> 
 <p><a name="an_30:28">30:28</a> Kertenkele elle bile yakalanır,<br>Ama kral saraylarında bulunur.</p> 
 <p><a name="an_30:29">30:29</a> ‹‹Yürüyüşü gösterişli üç yaratık,<br>Davranışı gösterişli dört yaratık var:</p> 
 <p><a name="an_30:30">30:30</a> Hayvanların en güçlüsü olan<br>Ve hiçbir şeyin önünde pes etmeyen aslan,</p> 
 <p><a name="an_30:31">30:31</a> Tazıfş, teke<br>Ve ordusunun başındaki kral. sözcüğün anlamı tam bilinmiyor.</p> 
 <p><a name="an_30:32">30:32</a> ‹‹Eğer budala gibi kendini yücelttinse<br>Ya da kötülük tasarladınsa,<br>Dur ve düşün!</p> 
 <p><a name="an_30:33">30:33</a> Çünkü nasıl sütü dövünce tereyağı,<br>Burnu sıkınca kan çıkarsa,<br>Öfkeyi kurcalayınca da kavga çıkar.››</p> 
 <p><a name="an_31:1">31:1</a> Massa Kralı Lemuelin sözleri,<br>Annesinin ona öğrettikleri:</p> 
 <p><a name="an_31:2">31:2</a> ‹‹Oğlum, rahmimin ürünü, ne diyeyim?<br>Adaklarımın yanıtı oğlum, ne diyeyim?</p> 
 <p><a name="an_31:3">31:3</a> Gücünü kadınlara,<br>Gençliğini kralları mahvedenlere kaptırma!</p> 
 <p><a name="an_31:4">31:4</a> ‹‹Şarap içmek krallara yakışmaz, ey Lemuel,<br>Krallara yakışmaz!<br>İçkiyi özlemek hükümdarlara yaraşmaz.</p> 
 <p><a name="an_31:5">31:5</a> Çünkü içince kuralları unutur,<br>Mazlumun hakkını yerler.</p> 
 <p><a name="an_31:6">31:6</a> İçkiyi çaresize,<br>Şarabı kaygı çekene verin.</p> 
 <p><a name="an_31:7">31:7</a> İçsin ki yoksulluğunu unutsun,<br>Artık sefaletini anmasın.</p> 
 <p><a name="an_31:8">31:8</a> Ağzını hakkını savunamayan için,<br>Kimsesizin davasını gütmek için aç.</p> 
 <p><a name="an_31:9">31:9</a> Ağzını aç ve adaletle yargıla,<br>Mazlumun, yoksulun hakkını savun.››</p> 
 <p><a name="an_31:10">31:10</a> Erdemli kadını kim bulabilir?<br>Onun değeri mücevherden çok üstündür. sırayla İbranice alfabenin değişik bir harfiyle başlar.</p> 
 <p><a name="an_31:11">31:11</a> Kocası ona yürekten güvenir<br>Ve kazancı eksilmez.</p> 
 <p><a name="an_31:12">31:12</a> Kadın ona kötülükle değil,<br>Yaşamı boyunca iyilikle karşılık verir.</p> 
 <p><a name="an_31:13">31:13</a> Yün, keten bulur,<br>Zevkle elleriyle işler.</p> 
 <p><a name="an_31:14">31:14</a> Ticaret gemileri gibidir,<br>Yiyeceğini uzaktan getirir.</p> 
 <p><a name="an_31:15">31:15</a> Gün ağarmadan kalkar,<br>Ev halkına yiyecek, hizmetçilerine paylarını verir.</p> 
 <p><a name="an_31:16">31:16</a> Bir tarlayı gözüne kestirip satın alır,<br>El emeğiyle kazandığı parayla bağ diker.</p> 
 <p><a name="an_31:17">31:17</a> Giyinip kollarını sıvar,<br>Canla başla çalışır.</p> 
 <p><a name="an_31:18">31:18</a> Ticaretinin kârlı olduğunu bilir,<br>Çırası gece boyunca yanar.</p> 
 <p><a name="an_31:19">31:19</a> Eliyle örekeyi tutar,<br>Avucunda iği tutar.</p> 
 <p><a name="an_31:20">31:20</a> Mazluma kollarını açar,<br>Yoksula elini uzatır.</p> 
 <p><a name="an_31:21">31:21</a> Kar yağınca ev halkı için kaygılanmaz,<br>Çünkü hepsinin iki katfü giysisi vardır.</p> 
 <p><a name="an_31:22">31:22</a> Yatak örtüleri dokur,<br>Kendi giysileri ince mor ketendendir.</p> 
 <p><a name="an_31:23">31:23</a> Kocası ülkenin ileri gelenleriyle oturup kalkar,<br>Kent kurulunda iyi tanınır.</p> 
 <p><a name="an_31:24">31:24</a> Kadın diktiği keten giysilerle<br>Ördüğü kuşakları tüccara satar.</p> 
 <p><a name="an_31:25">31:25</a> Güç ve onurla kuşanmıştır,<br>Geleceğe güvenle bakar.</p> 
 <p><a name="an_31:26">31:26</a> Ağzından bilgelik akar,<br>Dili iyilik öğütler.</p> 
 <p><a name="an_31:27">31:27</a> Ev halkının işlerini yönetir,<br>Tembellik nedir bilmez.</p> 
 <p><a name="an_31:28">31:28</a> Çocukları önünde ayağa kalkıp onu kutlar,<br>Kocası onu över.</p> 
 <p><a name="an_31:29">31:29</a> ‹‹Soylu işler yapan çok kadın var,<br>Ama sen hepsinden üstünsün›› der.</p> 
 <p><a name="an_31:30">31:30</a> Çekicilik aldatıcı, güzellik boştur;<br>Ama RABbe saygılı kadın övülmeye layıktır.</p> 
 <p><a name="an_31:31">31:31</a> Ellerinin hak ettiğini verin kendisine,<br>Yaptıkları için kent kurulunda övülsün.</p> 
 <p></p><hr>
 <center>
 <a href="ecc.htm">Next: Ecclesiastes</a></center>
 </body>