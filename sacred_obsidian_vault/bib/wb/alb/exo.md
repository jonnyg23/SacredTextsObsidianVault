<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="gen.htm">Previous</a> 
 <a href="lev.htm">Next</a> 
 </center>
 <hr>
  <h3 align="center">Albanian Bible: Exodus</h3> 
 <p><a name="an_1:1">1:1</a> Këta janë emrat e bijve të Izraelit që erdhën në Egjipt me Jakobin. Secili prej tyre erdhi me familjen e tij:</p> 
 <p><a name="an_1:2">1:2</a> Rubeni, Simeoni, Levi dhe Juda,</p> 
 <p><a name="an_1:3">1:3</a> Isakari, Zabuloni dhe Beniamini,</p> 
 <p><a name="an_1:4">1:4</a> Dani dhe Naftali, Gadi dhe Asheri.</p> 
 <p><a name="an_1:5">1:5</a> Tërë njerëzit që kishin dalë nga gjaku i Jakobit arrinin shtatëdhjetë veta (Jozefi ndodhej tashmë në Egjipt).</p> 
 <p><a name="an_1:6">1:6</a> Pastaj Jozefi vdiq, dhe po ashtu vdiqën tërë vëllezërit e tij dhe gjithë ai brez.</p> 
 <p><a name="an_1:7">1:7</a> Dhe bijtë e Izraelit qenë frytdhënës, u shumëzuan fort dhe u bënë të shumtë, u bënë jashtëzakonisht të fortë; dhe vendi u mbush me ta.</p> 
 <p><a name="an_1:8">1:8</a> Por tani doli në Egjipt një mbret i ri, që nuk e kishte njohur Jozefin.</p> 
 <p><a name="an_1:9">1:9</a> Ai i tha popullit të tij: "Ja, populli i bijve të Izraelit është më i shumtë dhe më i fortë se ne.</p> 
 <p><a name="an_1:10">1:10</a> Të përdorim, pra, dinakëri ndaj tyre, me qëllim që të mos shumëzohen dhe, në rast lufte të mos bashkohen me armiqtë tanë dhe të luftojnë kundër nesh, dhe pastaj të largohen nga vendi".</p> 
 <p><a name="an_1:11">1:11</a> Vunë, pra, kryeintendentë të punimeve mbi ta, me qëllim që t'i shtypnin me angaritë e tyre. Kështu ata i ndërtuan Faraonit qytetet-depozitë Pitom dhe Raamses.</p> 
 <p><a name="an_1:12">1:12</a> Por sa më tepër i shtypnin, aq më shumë shtoheshin dhe përhapeshin; prandaj Egjiptasit arritën të kenë shumë frikë nga bijtë e Izraelit,</p> 
 <p><a name="an_1:13">1:13</a> dhe Egjiptasit i detyruan bijtë e Izraelit t'u shërbenin me ashpërsi,</p> 
 <p><a name="an_1:14">1:14</a> dhe ua nxinë jetën me një skllavëri të vrazhdë, duke i futur në punimin e argjilës dhe të tullave si dhe në çdo lloj pune në ara. I detyronin t'i bënin tërë këto punë me ashpërsi.</p> 
 <p><a name="an_1:15">1:15</a> Mbreti i Egjiptit u foli edhe mamive hebre, nga të cilat njëra quhej Shifrah dhe tjetra Puah, dhe u tha:</p> 
 <p><a name="an_1:16">1:16</a> "Kur do të ndihmoni gratë hebre lindëse, dhe do t'i shihni të ulura në ndenjësen e lindjes, në rast se fëmija është mashkull, vriteni; po të jetë femër, lëreni të jetojë".</p> 
 <p><a name="an_1:17">1:17</a> Por mamitë patën frikë nga Perëndia dhe nuk bënë ashtu siç i kishte urdhëruar mbreti i Egjiptit, por i lanë gjallë fëmijët meshkuj.</p> 
 <p><a name="an_1:18">1:18</a> Atëherë mbreti i Egjiptit thirri mamitë dhe u tha: "Pse e bëtë këtë dhe i latë gjallë fëmijët meshkuj?".</p> 
 <p><a name="an_1:19">1:19</a> Mamitë iu përgjigjën Faraonit: "Sepse gratë hebre nuk janë si gratë egjiptase, por janë të fuqishme dhe lindin para se t'u vijë mamia pranë".</p> 
 <p><a name="an_1:20">1:20</a> Dhe Perëndia u bëri të mirë këtyre mamive; dhe populli u shtua dhe u bë jashtëzakonisht i fortë.</p> 
 <p><a name="an_1:21">1:21</a> Kështu, duke qenë se ato mami kishin frikë nga Perëndia, ky u dha familje më vete.</p> 
 <p><a name="an_1:22">1:22</a> Atëherë Faraoni i dha këtë urdhër tërë popullit të tij duke thënë: "Çdo mashkull që lind, hidheni në lumë; por lini gjallë tërë femrat".</p> 
 <p><a name="an_2:1">2:1</a> Por një njeri i shtëpisë së Levit shkoi e mori për grua një bijë të Levit.</p> 
 <p><a name="an_2:2">2:2</a> Dhe gruaja u ngjiz dhe lindi një bir; dhe, duke parë që ishte i bukur, e mbajti fshehur tre muaj.</p> 
 <p><a name="an_2:3">2:3</a> Por, kur nuk mundi ta mbante më të fshehur, mori një kanistër prej xunkthi, e leu me bitum dhe katran, vendosi në të fëmijën dhe e la në kallamishtën në bregun e lumit.</p> 
 <p><a name="an_2:4">2:4</a> Motra e fëmijës rrinte në një farë largësie për të mësuar se çfarë do t'i ndodhte.</p> 
 <p><a name="an_2:5">2:5</a> Por vajza e Faraonit zbriti për t'u larë në lumë, ndërsa shërbëtoret e saj shëtisnin buzë lumit. Ajo pa kanistrën në kallamishte dhe dërgoi shërbëtoren e saj ta marrë.</p> 
 <p><a name="an_2:6">2:6</a> E hapi dhe pa fëmijën; dhe ja, i vogli po qante; asaj iu dhimbs dhe tha: "Ky është një fëmijë hebre".</p> 
 <p><a name="an_2:7">2:7</a> Atëherë motra e fëmijës i tha bijës së Faraonit: "A duhet të shkoj të thërras një tajë nga gratë hebre që ta mëndë këtë fëmijë për ty?".</p> 
 <p><a name="an_2:8">2:8</a> E bija e Faraonit iu përgjegj: "Shko". Dhe vajza shkoi të thërrasë nënën e fëmijës.</p> 
 <p><a name="an_2:9">2:9</a> Dhe bija e Faraonit i tha: "Merre me vete këtë fëmijë, mënde për mua, dhe unë do të të jap pagën tënde". Kështu gruaja e mori fëmijën dhe e mëndi.</p> 
 <p><a name="an_2:10">2:10</a> Kur fëmija u rrit, ajo ia çoi bijës së Faraonit; ai u bë bir i saj dhe ajo e quajti Moisi, duke thënë: "Sepse unë e nxora nga uji".</p> 
 <p><a name="an_2:11">2:11</a> Në ato ditë, kur Moisiu ishte rritur, ndodhi që ai doli për të gjetur vëllezërit e tij dhe vuri re se bënin punë të rënda; dhe pa një Egjiptas që po rrihte një burrë hebre, një nga vëllezërit e tij.</p> 
 <p><a name="an_2:12">2:12</a> Dhe vështroi andej e këtej dhe, duke parë se nuk kishte njeri, e vrau Egjiptasin dhe e fshehu pastaj nën rërë.</p> 
 <p><a name="an_2:13">2:13</a> Ditën e nesërme doli dhe pa dy burra hebrenj që po grindeshin; ai i tha atij që kishte faj: "Pse e rreh shokun tënd?".</p> 
 <p><a name="an_2:14">2:14</a> Por ai iu përgjigj: "Kush të ka vënë prijës dhe gjykatës mbi ne? Mos do të më vrasësh siç vrave Egjiptasin?". Atëherë Moisiu u tremb, dhe tha: "Me siguri kjo gjë dihet nga të gjithë".</p> 
 <p><a name="an_2:15">2:15</a> Kur Faraoni dëgjoi të flitej për ngjarjen, kërkoi të vrasë Moisiun; por Moisiu iku nga prania e Faraonit dhe u vendos në vendin e Madianit; dhe u ul afër një pusi.</p> 
 <p><a name="an_2:16">2:16</a> Por prifti i Madianit kishte shtatë bija; dhe ato erdhën për të mbushur ujë dhe për të mbushur koritat për t'i dhënë të pijë kopesë së atit të tyre.</p> 
 <p><a name="an_2:17">2:17</a> Por erdhën disa barinj dhe i përzunë. Atëherë Moisiu u ngrit dhe u erdhi në ndihmë, duke i dhënë të pijë kopesë së tyre.</p> 
 <p><a name="an_2:18">2:18</a> Kur shkuan te Reueli, ati i tyre, ai u tha: "Vallë si u kthyet kaq shpejt sot?".</p> 
 <p><a name="an_2:19">2:19</a> Ato u përgjigjën: "Një Egjiptas na liroi nga duart e barinjve; përveç kësaj mbushi ujë për ne dhe i dha të pijë kopesë".</p> 
 <p><a name="an_2:20">2:20</a> Atëherë ai u tha bijave të tij: "Po ai ku është? Pse e latë këtë njeri? Thirreni, të vijë të hajë".</p> 
 <p><a name="an_2:21">2:21</a> Dhe Moisiu pranoi të banojë tek ai njeri; dhe ai i dha Moisiut për grua bijën e tij, Seforën.</p> 
 <p><a name="an_2:22">2:22</a> Pastaj ajo lindi një bir që ai e quajti Gershom, sepse tha: "Unë jam mik në dhe të huaj".</p> 
 <p><a name="an_2:23">2:23</a> Por ndodhi që, mbas një kohe të gjatë vdiq mbreti i Egjiptit, dhe bijtë e Izraelit rënkonin për shkak të skllavërisë; ata bërtitën dhe britma e tyre për shkak të skllavërisë u ngjit deri tek Perëndia.</p> 
 <p><a name="an_2:24">2:24</a> Kështu Perëndia dëgjoi rënkimin e tyre, dhe Perëndisë iu kujtua besëlidhja që kishte përfunduar me Abrahamin, me Isakun dhe me Jakobin.</p> 
 <p><a name="an_2:25">2:25</a> Dhe Perëndia shikoi bijtë e Izraelit, dhe Perëndia u kujdes për ta.</p> 
 <p><a name="an_3:1">3:1</a> Ndërkaq Moisiu po kulloste kopenë e Jethros, vjehrrit të tij dhe prift i Madianit; ai e çoi kopenë matanë shkretëtirës dhe arriti në malin e Perëndisë, në Horeb.</p> 
 <p><a name="an_3:2">3:2</a> Dhe Engjëlli i Zotit iu shfaq në një flakë zjarri, në mes të një ferrishtjeje. Moisiu vështroi dhe ja që ferrishtja po digjej nga zjarri, por nuk konsumohej.</p> 
 <p><a name="an_3:3">3:3</a> Atëherë Moisiu tha: "Tani do të zhvendosem për të parë këtë shfaqje madhështore: pse ferrishtja nuk po konsumohet!".</p> 
 <p><a name="an_3:4">3:4</a> Zoti vuri re që ai ishte zhvendosur për të parë, dhe Perëndia e thirri nga mesi i ferrishtes dhe i tha: "Moisi, Moisi!". Ai u përgjigj: "Ja ku jam".</p> 
 <p><a name="an_3:5">3:5</a> Perëndia tha: "Mos u afro këtu: hiq sandalet nga këmbët, sepse vendi në të cilin ndodhesh është vend i shenjtë".</p> 
 <p><a name="an_3:6">3:6</a> Pastaj tha dhe këto fjalë: "Unë jam Perëndia i atit tënd, Perëndia i Abrahamit, Perëndia i Isakut dhe Perëndia i Jakobit". Dhe Moisiu fshehu fytyrën e tij, sepse kishte frikë të shikonte Perëndinë.</p> 
 <p><a name="an_3:7">3:7</a> Pastaj Zoti tha: "Sigurisht që e kam parë pikëllimin e popullit tim që ndodhet në Egjipt dhe e kam dëgjuar britmën e tij për shkak të shtypësve të tij, sepse i njoh vuajtjet e tij.</p> 
 <p><a name="an_3:8">3:8</a> Kështu zbrita për ta çliruar nga dora e Egjiptasve dhe për ta çuar nga ky vend në një vend të mirë dhe të hapur, në një vend ku rrjedh qumështi dhe mjalti, në vendin ku ndodhen Kananejtë, Hitejtë, Amorejtë, Perezejtë, Hivejtë dhe Jebusejtë.</p> 
 <p><a name="an_3:9">3:9</a> Dhe tani, ja britma e bijve të Izraelit ka arritur deri tek unë, dhe kam parë gjithashtu se si Egjiptasit i shtypin.</p> 
 <p><a name="an_3:10">3:10</a> Prandaj eja dhe unë do të të dërgoj te Faraoni me qëllim që ta nxjerrësh popullin tim, bijtë e Izraelit, nga Egjipti".</p> 
 <p><a name="an_3:11">3:11</a> Por Moisiu i tha Perëndisë: "Kush jam unë që të shkoj te Faraoni dhe t'i nxjerr bijtë e Izraelit nga Egjipti?".</p> 
 <p><a name="an_3:12">3:12</a> Perëndia tha: "Unë do të jem me ty, dhe kjo do të jetë për ty shenja që të kam dërguar unë: Kur ta kesh nxjerrë popullin nga Egjipti, ju do t'i shërbeni Perëndisë mbi këtë mal".</p> 
 <p><a name="an_3:13">3:13</a> Atëherë Moisiu i tha Perëndisë: "Ja, kur të shkoj te bijtë e Izraelit dhe t'u them: "Perëndia i etërve tuaj më ka dërguar te ju", po të jetë se ata më thonë: "Cili është emri i tij?", ç'përgjigje duhet t'u jap?".</p> 
 <p><a name="an_3:14">3:14</a> Perëndia i tha Moisiut: "UNÉ JAM AI QÉ JAM". Pastaj tha: "Do t'u thuash kështu bijve të Izraelit: "UNÉ JAM-i më ka dërguar tek ju"".</p> 
 <p><a name="an_3:15">3:15</a> Perëndia i tha akoma Moisiut: "Do t'u thuash kështu bijve të Izraelit: "Zoti, Perëndia i etërve tuaj, Perëndia i Abrahamit, Perëndia i Isakut dhe Perëndia i Jakobit më ka dërguar tek ju. Ky është  emri im përjetë. Ky ka për të qenë gjithnjë  emri im me të cilin do të kujtohem nga të gjitha breznitë".</p> 
 <p><a name="an_3:16">3:16</a> Shko dhe mblidh pleqtë e Izraelit dhe u thuaj atyre: "Zoti, Perëndia i etërve tuaj, Perëndia i Abrahamit, i Isakut dhe i Jakobit m'u shfaq, duke thënë: Unë patjetër ju kam vizituar dhe kam parë atë që ju bëjnë në Egjipt;</p> 
 <p><a name="an_3:17">3:17</a> dhe kam thënë: Nga shtypja e Egjiptit do t'ju çoj në vendin e Kananejve, të Hitejve, të Amorejve, të Perezejve, të Hivejve dhe të Jebusejve, në një vend ku rrjedh qumësht dhe mjaltë".</p> 
 <p><a name="an_3:18">3:18</a> Dhe ata do t'i binden zërit tënd; dhe ti dhe pleqtë e Izraelit do të shkoni te mbreti i Egjiptit dhe do t'i thoni: "Zoti, Perëndia i Hebrenjve na doli përpara; dhe tani na lër të shkojmë dhe të bëjmë  tri ditë rrugë në shkretëtirë, që t'i bëjmë  fli Zotit, Perëndisë tonë".</p> 
 <p><a name="an_3:19">3:19</a> Por unë e di që mbreti i Egjiptit nuk do t'ju lejojë të shkoni, veç po të jetë i shtrënguar nga një dorë e fuqishme.</p> 
 <p><a name="an_3:20">3:20</a> Atëherë unë do të shtrij dorën time dhe do të godas Egjiptin me të gjitha mrekullitë që unë do të bëj në mes tyre; pas kësaj ai do t'ju lërë të ikni.</p> 
 <p><a name="an_3:21">3:21</a> Dhe do t'i jap këtij populli të mira para syve të Egjiptasve; dhe do të ndodhë që kur të niseni, nuk do të shkoni duarbosh;</p> 
 <p><a name="an_3:22">3:22</a> por çdo grua do t'i kërkojë fqinjës së saj dhe gruas që banon në shtëpinë e saj sende argjendi, sende ari dhe rroba; dhe ju do t'ua vini në shtat bijve dhe bijave tuaja; kështu do t'i zhvishni Egjiptasit".</p> 
 <p><a name="an_4:1">4:1</a> Moisiu u përgjigj dhe tha: "Por ja, ata nuk do të më besojnë as do t'i binden zërit tim, sepse do të thonë: "Zoti nuk të është shfaqur"".</p> 
 <p><a name="an_4:2">4:2</a> Atëherë Zoti i tha: "Ç'është ajo që ke në dorë?". Ai u përgjegj: "Një bastun".</p> 
 <p><a name="an_4:3">4:3</a> Zoti tha: "Hidhe për tokë". Ai e hodhi për tokë, dhe ai u bë një gjarpër, para të cilit Moisiu iku me vrap.</p> 
 <p><a name="an_4:4">4:4</a> Atëherë Zoti i tha Moisiut: "Zgjate dorën dhe kape nga bishti". (Ai zgjati dorën dhe e mori, dhe në dorën e tij ai u bë një bastun).</p> 
 <p><a name="an_4:5">4:5</a> "Këtë ke për të bërë", tha Zoti, "me qëllim që të besojnë se Zoti, Perëndia i etërve të tyre, Perëndia i Abrahamit, Perëndia i Isakut dhe Perëndia i Jakobit të është shfaqur".</p> 
 <p><a name="an_4:6">4:6</a> Zoti i tha akoma: "Tani vër dorën në gjirin tënd". Dhe ai vuri dorën e tij në gji dhe pastaj e tërhoqi, dhe ja, dora ishte lebrosur, e bardhë si bora.</p> 
 <p><a name="an_4:7">4:7</a> Zoti i tha akoma: "Vëre përsëri dorën në gjirin tënd". Ai e vuri përsëri dorën e tij në gji dhe pastaj e tërhoqi nga gjiri, dhe ja, ajo ishte bërë njëlloj si mishi i tij.</p> 
 <p><a name="an_4:8">4:8</a> "Tani ka për të ndodhur që, po të jetë se nuk të besojnë dhe nuk e dëgjojnë zërin e shenjës së parë, do të besojnë zërin e shenjës së dytë.</p> 
 <p><a name="an_4:9">4:9</a> Por, në rast se ata nuk do t'u besojnë as këtyre dy shenjave dhe nuk do t'i binden zërit tënd, ti atëhere merr ujë nga lumi dhe derdhe mbi tokë të thatë; dhe uji që do të kesh marrë nga lumi do të bëhet gjak mbi tokën e thatë".</p> 
 <p><a name="an_4:10">4:10</a> Atëherë Moisiu i tha Zotit: "Mjerisht, o Zot, unë nuk jam njeri i gojës; nuk isha i tillë në të kaluarën dhe nuk jam i tillë që kur i ke folur shërbëtorit tënd, sepse jam i ngathët në fjalë dhe kuvend".</p> 
 <p><a name="an_4:11">4:11</a> Zoti i tha: "Kush e ka bërë gojën e njeriut, ose kush e bën njeriun të pagojë, të shurdhër, me sy ose të verbër? A nuk jam unë vallë, Zoti?</p> 
 <p><a name="an_4:12">4:12</a> Dhe tani shko, unë do të jem me gojën tënde dhe do të të mësoj atë që duhet të thuash".</p> 
 <p><a name="an_4:13">4:13</a> Por Moisiu tha: "Oh! Zot, dërgo mesazhin tënd nëpërmjet kujt të duash!".</p> 
 <p><a name="an_4:14">4:14</a> Atëherë zemërimi i Zotit u ndez kundër Moisiut, dhe i tha: "A nuk është ndofta Aaroni vëllai yt, Leviti? Unë e di që ai flet bukur. Ja tani, ai po del të të takojë; sa të të shohë do të ndjejë gëzim në zemër të vet.</p> 
 <p><a name="an_4:15">4:15</a> Ti do t'i flasësh dhe do t'i vësh fjalët në gojën e tij, dhe unë do të jem me gojën tënde dhe me gojën e tij dhe do t'ju mësoj atë që duhet të bëni.</p> 
 <p><a name="an_4:16">4:16</a> Ai do të jetë zëdhënësi yt në popull; kështu ai për ty do të jetë goja dhe ti për të do të jesh si Perëndia.</p> 
 <p><a name="an_4:17">4:17</a> Tani merr në dorë këtë bastun me të cilin ke për të bërë mrekullitë".</p> 
 <p><a name="an_4:18">4:18</a> Atëherë Moisiu iku, u kthye te Jethro, vjehrri i tij, dhe i tha: "Oh, lërmë të shkoj dhe të kthehem te vëllezërit e mi që janë në Egjipt, për të parë në se ende janë gjallë". Dhe Jethro i tha Moisiut: "Shko në paqe".</p> 
 <p><a name="an_4:19">4:19</a> Zoti i tha Moisiut në Madian: "Shko, kthehu në Egjipt sepse të gjithë ata që kërkonin jetën tënde kanë vdekur".</p> 
 <p><a name="an_4:20">4:20</a> Kështu Moisiu mori të shoqen dhe bijtë e tij, i hipi mbi gomar dhe u kthye në vendin e Egjiptit. Dhe Moisiu mori në dorë bastunin e Perëndisë.</p> 
 <p><a name="an_4:21">4:21</a> Zoti i tha pastaj Moisiut: "Kur të jesh kthyer në Egjipt, do të kujdesesh të bësh para Faraonit tërë mrekullitë që të kam dhënë pushtet të kryesh; por unë do ta ngurtësoj zemrën e tij dhe ai nuk do ta lërë popullin të shkojë.</p> 
 <p><a name="an_4:22">4:22</a> Dhe ti do t'i thuash Faraonit: "Kështu thotë Zoti: Izraeli është biri im, i parëlinduri im".</p> 
 <p><a name="an_4:23">4:23</a> Prandaj unë të them: Lëre birin tim të shkojë, që të më shërbejë; por në qoftë se ti nuk e lë të shkojë, ja, unë do të vras birin tënd, të parëlindurin tënd".</p> 
 <p><a name="an_4:24">4:24</a> Por gjatë udhëtimit, në vendin ku kishin fushuar, Zoti shkoi të takojë Moisiun dhe u përpoq ta bënte të vdiste.</p> 
 <p><a name="an_4:25">4:25</a> Atëherë Sefora mori një strall të mprehtë dhe preu prepucin e birit të saj dhe e hodhi në këmbët e Moisiut, duke thënë: "Ti për mua je një dhëndër në gjak!".</p> 
 <p><a name="an_4:26">4:26</a> Kështu Zoti e la. Atëherë ajo tha: "Ti je një dhëndër gjakatar", për shkak të rrethprerjes.</p> 
 <p><a name="an_4:27">4:27</a> Zoti i tha Aaronit: "Shko në shkretëtirë të takosh Moisiun". Dhe ai shkoi, e takoi atë në malin e Perëndisë dhe e puthi.</p> 
 <p><a name="an_4:28">4:28</a> Dhe Moisiu i tregoi Aaronit tërë fjalët që Zoti e kishte porositur të thoshte, dhe tërë shenjat e mahnitshme që i kishte urdhëruar të bënte.</p> 
 <p><a name="an_4:29">4:29</a> Atëherë Moisiu dhe Aaroni shkuan dhe mblodhën tërë pleqtë e bijve të Izraelit.</p> 
 <p><a name="an_4:30">4:30</a> Dhe Aaroni tregoi tërë fjalët që Zoti i kishte thënë Moisiut, dhe bëri mrekullitë në sy të popullit.</p> 
 <p><a name="an_4:31">4:31</a> Kështu populli i besoi. Ata kuptuan që Zoti kishte vizituar bijtë e Izraelit dhe kishte parë dëshpërimin e tyre; dhe u përkulën dhe e adhuruan.</p> 
 <p><a name="an_5:1">5:1</a> Pas kësaj, Moisiu dhe Aaroni shkuan te Faraoni dhe i thanë: "Kështu thotë Zoti, Perëndia i Izraelit: "Lëre popullin tim të shkojë, me qëllim që të kremtojë për mua një festë në shkretëtirë"".</p> 
 <p><a name="an_5:2">5:2</a> Por Faraoni u përgjigj: "Kush është Zoti që unë duhet t'i bindem zërit të tij dhe ta lë Izraelin të shkojë? Unë nuk e njoh Zotin dhe nuk kam për ta lënë Izraelin të shkojë".</p> 
 <p><a name="an_5:3">5:3</a> Atëherë ata i thanë: "Perëndia i Hebrenjve na doli përballë; tani na lër të ecim tri ditë me radhë në shkretëtirë që të bëjmë një flijim për Zotin, që është Perëndia ynë, që ai të mos na godasë me murtajë ose me shpatë".</p> 
 <p><a name="an_5:4">5:4</a> Mbreti i Egjiptit u tha atyre: "Pse vallë Moisiu dhe Aaroni e largojnë popullin nga puna e tij? Kthehuni në mundimet tuaja!".</p> 
 <p><a name="an_5:5">5:5</a> Faraoni tha përsëri: "Ja, tani populli i vendit është i shumtë, dhe ju doni që ai të ndërpresë mundimet e tij".</p> 
 <p><a name="an_5:6">5:6</a> Kështu po atë ditë Faraoni i urdhëroi shtypësit e popullit dhe kryeintendentët e tij, duke thënë:</p> 
 <p><a name="an_5:7">5:7</a> "Mos i jepni më kashtë popullit për të bërë tulla, si më parë; le të shkojnë ata vetë të mbledhin kashtën!</p> 
 <p><a name="an_5:8">5:8</a> Por i detyroni të prodhojnë të njëjtën sasi tullash që bënin më parë, pa asnjë pakësim; sepse ata janë përtacë, dhe për këtë arsye ata bërtasin, duke thënë: "Të shkojmë të bëjmë fli për Perëndinë tonë!".</p> 
 <p><a name="an_5:9">5:9</a> I mbingarkoni me punë të rëndë këta njerëz, dhe ata ta kryejnë pa u vënë veshin fjalëve mashtruese".</p> 
 <p><a name="an_5:10">5:10</a> Atëherë shtypësit e popullit dhe kryeintendentët e tij dolën dhe i thanë popullit: "Kështu thotë Faraoni: "Unë nuk do t'ju jap më kashtë.</p> 
 <p><a name="an_5:11">5:11</a> Shkoni vetë ta gjeni kashtën ku mund të jetë, sepse puna juaj nuk do të pakësohet aspak"".</p> 
 <p><a name="an_5:12">5:12</a> Kështu populli u shpërnda në të gjithë vendin e Egjiptit, për të mbledhur kallamishte në vend të kashtës.</p> 
 <p><a name="an_5:13">5:13</a> Dhe kontrollorët i nxisnin duke thënë: "Përfundoni punën tuaj çdo ditë si në kohën kur kishte kashtë!".</p> 
 <p><a name="an_5:14">5:14</a> Dhe kryepunëtorët e skuadrave të bijve të Izraelit, të caktuar mbi ta nga kontrollorët e Faraonit, i rrahën dhe i pyetën: "Pse nuk e keni përfunduar, dje dhe sot si më parë, sasinë e caktuar të tullave?".</p> 
 <p><a name="an_5:15">5:15</a> Atëherë kryepunëtorët e skuadrave të bijve të Izraelit erdhën për të protestuar te Faraoni, duke thënë: "Pse sillesh kështu me shërbëtorët e tu?</p> 
 <p><a name="an_5:16">5:16</a> Nuk u jepet më kashtë shërbëtorëve të tu, dhe na thuhet: "Bëni tulla!". Dhe ja, shërbëtorët e tu i rrahin, por faji është i popullit tënd".</p> 
 <p><a name="an_5:17">5:17</a> Atëherë ai u përgjigj: "Jeni përtacë, shumë përtacë! Për këtë arsye thoni: "Të bëjmë fli për Zotin".</p> 
 <p><a name="an_5:18">5:18</a> Shkoni, pra, të punoni! Nuk do t'ju jepet kashtë, por do të dorëzoni po atë sasi tullash".</p> 
 <p><a name="an_5:19">5:19</a> Kryepunëtorët e skuadrave të bijve të Izraelit u bindën se i gjeti halli, sepse u thuhej: "Mos e pakësoni në asnjë mënyrë numrin e caktuar të tullave për çdo ditë".</p> 
 <p><a name="an_5:20">5:20</a> Pastaj, si dolën nga Faraoni, takuan Moisiun dhe Aaronin, që po i prisnin,</p> 
 <p><a name="an_5:21">5:21</a> dhe u thanë atyre: "Le t'i hedhë sytë Zoti mbi ju dhe le të gjykojë, sepse na keni bërë të urryer në sytë e Faraonit dhe në sytë e shërbëtorëve të tij duke vënë në duart e tyre shpatën për të na vrarë".</p> 
 <p><a name="an_5:22">5:22</a> Atëherë Moisiu u kthye te Zoti dhe i tha: "O Perëndi, pse e fute në halle këtë popull? Pse pra më dërgove?</p> 
 <p><a name="an_5:23">5:23</a> Sepse, qysh prej ditës që vajta te Faraoni, për t'i folur në emrin tënd, ai i ka bërë të keqe këtij populli dhe ti nuk e çlirove aspak popullin tënd".</p> 
 <p><a name="an_6:1">6:1</a> Zoti i tha Moisiut: "Tani ke për të parë çfarë kam për t'i bërë Faraonit; sepse i detyruar nga një dorë e fuqishme ai do t'i lërë të shkojnë; po, i detyruar nga një dorë e fuqishme do t'i dëbojë nga vendi i tij".</p> 
 <p><a name="an_6:2">6:2</a> Pastaj Zoti i foli Moisiut dhe i tha: "Unë jam Zoti,</p> 
 <p><a name="an_6:3">6:3</a> dhe i jam shfaqur Abrahamit, Isakut dhe Jakobit, si Perëndi i plotfuqishëm; por ata nuk më kishin njohur kurrë me emrin tim, Zot.</p> 
 <p><a name="an_6:4">6:4</a> Kam caktuar gjithashtu besëlidhjen time me ta, duke u premtuar se do t'u jap vendin e Kanaanit, vendin ku qëndruan si të huaj.</p> 
 <p><a name="an_6:5">6:5</a> Dëgjova edhe kujën e bijve të Izraelit që Egjiptasit i mbajnë në skllavëri dhe m'u kujtua besëlidhja ime.</p> 
 <p><a name="an_6:6">6:6</a> Prandaj u thuaj bijve të Izraelit: "Unë jam Zoti; do t'ju heq nga punët e rënda që ju kanë imponuar Egjiptasit, do t'ju çliroj nga skllavërimi i tyre dhe do t'ju çliroj me krah të shtrirë dhe ndëshkime të mëdha.</p> 
 <p><a name="an_6:7">6:7</a> Do t'ju marr si popullin tim, dhe do të jem Perëndia juaj; dhe ju do të mësoni që unë jam Zoti, Perëndia juaj, që ju heq nga punët e rënda të imponuara nga Egjiptasit.</p> 
 <p><a name="an_6:8">6:8</a> Dhe do t'ju bëj të hyni në vendin, që u betova t'i jap Abrahamit, Isakut dhe Jakobit; dhe do t'jua jap atë në trashëgimi. Unë jam Zoti"".</p> 
 <p><a name="an_6:9">6:9</a> Kështu u foli Moisiu bijve të Izraelit; por ata nuk ia vunë veshin Moisiut, nga shkaku i ankthit dhe i skllavërise së rëndë.</p> 
 <p><a name="an_6:10">6:10</a> Zoti i foli edhe më Moisiut, duke i thënë:</p> 
 <p><a name="an_6:11">6:11</a> "Shko, foli Faraonit, mbretit të Egjiptit, që të lejojë bijtë e Izraelit të dalin nga vendi i tij".</p> 
 <p><a name="an_6:12">6:12</a> Por Moisiu foli përpara Zotit dhe i tha: "Ja, bijtë e Izraelit nuk më dëgjuan; si mundet Faraoni të më dëgjojë mua, që jam i parrethprerë në buzë?".</p> 
 <p><a name="an_6:13">6:13</a> Por Zoti i foli Moisiut dhe Aaronit dhe i urdhëroi të shkonin te bijtë e Izraelit dhe te Faraoni mbret i Egjiptit, me qëllim që t'i nxirrnin bijtë e Izraelit nga vendi i Egjiptit.</p> 
 <p><a name="an_6:14">6:14</a> Këta janë kryetarët e familjeve të tyre. Bijtë e Rubenit, të parëlindurit të Izraelit qenë: Hanoku dhe Pallu, Hetsroni dhe Karmi. Këto qenë familjet e Rubenit.</p> 
 <p><a name="an_6:15">6:15</a> Bijtë e Simeonit qenë: Jemueli, Jamini, Ohadi, Jakini, Tsohari dhe Sauli, bir i Kananeases. Këto qenë familjet e Simeonit.</p> 
 <p><a name="an_6:16">6:16</a> Këta janë emrat e bijve të Levit, sipas brezave të tyre: Gershomi, Kehathi dhe Merari. Levi jetoi njëqind e tridhjetë e shtatë vjet.</p> 
 <p><a name="an_6:17">6:17</a> Bijtë e Gershomit qenë: Libni dhe Shimej, bashkë me familjet e tyre.</p> 
 <p><a name="an_6:18">6:18</a> Bijtë e Kehathit qenë: Amrami, Jitshari, Hebroni dhe Ucieli. Kehathi jetoi njëqind e tridhjetë e tre vjet.</p> 
 <p><a name="an_6:19">6:19</a> Bijtë e Merarit qenë: Mahli dhe Mushi. Këto qenë edhe familjet e Levitëve sipas brezave të tyre.</p> 
 <p><a name="an_6:20">6:20</a> Amrami mori për grua Jokebedën, motrën e atit të tij; dhe ajo i lindi Aaronin dhe Moisiun. Amrami jetoi njëqind e tridhjetë e shtatë vjet.</p> 
 <p><a name="an_6:21">6:21</a> Bijtë e Itsharit qenë: Koreu, Nefegu dhe Zikri.</p> 
 <p><a name="an_6:22">6:22</a> Bijtë e Ucielit qenë: Mishaeli, Eltsafani dhe Sitri.</p> 
 <p><a name="an_6:23">6:23</a> Aaroni mori për grua Elishebën, të bijën e Aminadabit dhe motër e Nahashonit; dhe ajo i lindi Nadabin, Abihun, Eleazarin dhe Ithamarin.</p> 
 <p><a name="an_6:24">6:24</a> Bijtë e Koreut qenë: Asiri, Elkanahu dhe Abiasafi. Këto qenë familjet e Koreut.</p> 
 <p><a name="an_6:25">6:25</a> Eleazari, bir i Aaronit, mori për grua një nga bijat e Putielit; dhe ajo i lindi Fineasin. Këta qenë të parët e etërve të Levitëve në familjet e tyre.</p> 
 <p><a name="an_6:26">6:26</a> Dhe këta janë vet Aaroni dhe Moisiu, të cilëve Zoti u tha: "Nxirrini bijtë e Izraelit nga vendi i Egjiptit, sipas rendit të tyre".</p> 
 <p><a name="an_6:27">6:27</a> Këta janë ata që i folën Faraonit mbretit të Egjiptit për të nxjerrë bijtë e Izraelit nga Egjipti; ata janë vetë Moisiu dhe Aaroni.</p> 
 <p><a name="an_6:28">6:28</a> Por erdhi dita kur Zoti i foli Moisiut në vendin e Egjiptit,</p> 
 <p><a name="an_6:29">6:29</a> kur Zoti iu drejtua Moisiut dhe i tha: "Unë jam Zoti! Thuaji Faraonit, mbretit të Egjiptit, tërë ato që po të them".</p> 
 <p><a name="an_6:30">6:30</a> Atëherë Moisiu u përgjigj kështu para Zotit: "Ja, unë jam i parrethprerë në buzë; prandaj si mund të më dëgjojë Faraoni?".</p> 
 <p><a name="an_7:1">7:1</a> Zoti i tha Moisiut: "Shiko, unë po të bëj si perëndi për Faraonin, dhe vëllai yt Aaroni do të jetë profeti yt.</p> 
 <p><a name="an_7:2">7:2</a> Ti do të thuash tërë ato që do të të urdhëroj unë dhe vëllai yt Aaroni do t'i flasë Faraonit, që t'i lërë të shkojnë bijtë e Izraelit nga vendi i tij.</p> 
 <p><a name="an_7:3">7:3</a> Por unë do ta ngurtësoj edhe më tepër zemrën e Faraonit dhe do t'i shumëzoj shenjat dhe mrekullitë e mia në vendin e Egjiptit.</p> 
 <p><a name="an_7:4">7:4</a> Prandaj Faraoni nuk do t'jua vërë veshin, dhe kështu unë do ta zgjas dorën mbi Egjipt dhe do të nxjerr nga vendi i Egjiptit radhët e mia, popullin tim, bijtë e Izraelit, duke dhënë ndëshkime të mëdha.</p> 
 <p><a name="an_7:5">7:5</a> Egjiptasit do të marrin vesh atëherë që unë jam Zoti, kur do të shtrij dorën time mbi Egjipt dhe do të nxjerr nga mesi i tyre bijtë e Izraelit".</p> 
 <p><a name="an_7:6">7:6</a> Dhe Moisiu dhe Aaroni vepruan kështu; ata bënë pikërisht ashtusiç i kishte urdhëruar Zoti.</p> 
 <p><a name="an_7:7">7:7</a> Kur i folën Faraonit, Moisiu ishte tetëdhjetë vjeç dhe Aaroni tetëdhjetë e tre.</p> 
 <p><a name="an_7:8">7:8</a> Zoti i foli Moisiut dhe Aaronit, duke u thënë:</p> 
 <p><a name="an_7:9">7:9</a> "Kur Faraoni t'ju flasë dhe t'ju thotë: "Bëni një mrekulli", ti do t'i thuash Aaronit: "Merr bastunin tënd dhe hidhe para Faraonit, që të bëhet gjarpër"".</p> 
 <p><a name="an_7:10">7:10</a> Moisiu dhe Aaroni vajtën pra te Faraoni dhe vepruan ashtu, pikërisht siç i kishte urdhëruar Zoti. Aaroni e hodhi bastunin e tij përpara Faraonit dhe shërbëtorëve të tij, dhe ai u bë gjarpër.</p> 
 <p><a name="an_7:11">7:11</a> Atëherë edhe Faraoni thirri të diturit dhe yshtësit; dhe magjistarët e Egjiptit me artin e tyre të fshehtë bënë edhe ata të njëjtën gjë.</p> 
 <p><a name="an_7:12">7:12</a> Secili prej tyre hodhi bastunin e tij, dhe bastunët u bënë gjarpërinj; por bastuni i Aaronit i përpiu bastunët e tyre.</p> 
 <p><a name="an_7:13">7:13</a> Por zemra e Faraonit u ngurtësua dhe ai nuk i dëgjoi ata, ashtu siç kishte thënë Zoti.</p> 
 <p><a name="an_7:14">7:14</a> Zoti i tha Moisiut: "Zemra e Faraonit është ngulmuese;</p> 
 <p><a name="an_7:15">7:15</a> ai nuk pranon ta lërë popullin të shkojë. Shko te Faraoni nesër në mëngjes, kur ai ka për të dalë për të vajtur drejt ujit. Ti do të qëndrosh ta presësh në breg të lumit dhe do të marrësh në dorë bastunin që është shndërruar në gjarpër.</p> 
 <p><a name="an_7:16">7:16</a> Dhe do t'i thuash: "Zoti, Perëndia i Hebrenjve, më ka dërguar te ti që të të them: Lëre popullin tim të shkojë që të më shërbejë në shkretëtirë; por ja, deri tani nuk ke dëgjuar".</p> 
 <p><a name="an_7:17">7:17</a> Kështu thotë Zoti: "Nga kjo do të kuptosh që unë jam Zoti; ja, me bastunin që kam në dorë unë do të rrah ujërat që janë në lumë, dhe ato do të shndërrohen në gjak.</p> 
 <p><a name="an_7:18">7:18</a> Dhe peshqit që janë në lumë do të ngordhin, lumi do të mbajë erë të keqe, dhe Egjiptasve do t'u vijë ndot të pinë ujin e lumit"".</p> 
 <p><a name="an_7:19">7:19</a> Dhe Zoti i tha Moisiut: "Thuaji Aaronit: "Merr bastunin tënd dhe shtrije dorën mbi ujërat e Egjiptit, mbi lumenjtë e tij, mbi kanalet e tij, mbi pellgjet e tij dhe mbi të gjitha depot e ujit; kështu  ato do të bëhen gjak. Dhe do të ketë gjak  në të gjithë vendin e Egjiptit, si në enët prej druri ashtu dhe në enët prej guri"".</p> 
 <p><a name="an_7:20">7:20</a> Moisiu dhe Aaroni vepruan ashtu, pikërisht siç i kishte urdhëruar Zoti. Kështu ai ngriti bastunin dhe rrahu ujërat që ndodheshin në lumë, para syve të Faraonit dhe para syve të shërbëtorëve të tij;  dhe të gjitha ujërat që ishin në lumë u  shndërruan në gjak.</p> 
 <p><a name="an_7:21">7:21</a> Dhe peshqit që ishin në lumë ngordhën; dhe lumi u qelb, kështu që Egjiptasit nuk mund të pinin më ujët e lumit. Kështu pati gjak në tërë vendin e Egjiptit.</p> 
 <p><a name="an_7:22">7:22</a> Por magjistarët e Egjiptit bënë të njëjtën gjë me artet e tyre të fshehta; dhe zemra e Faraonit u ngurtësua dhe ai nuk i dëgjoi ata, ashtu siç kishte thënë Zoti.</p> 
 <p><a name="an_7:23">7:23</a> Pas kësaj Faraoni ktheu krahët dhe u drejtua nga shtëpia e tij; dhe nuk i dha rëndësi as kësaj gjëje.</p> 
 <p><a name="an_7:24">7:24</a> Dhe tërë Egjiptasit gërmuan në afërsi të lumit për të kërkuar ujë të pijshëm, sepse nuk mund të pinin ujin e lumit.</p> 
 <p><a name="an_7:25">7:25</a> Kaluan kështu shtatë ditë, që kur Zoti kishte rrahur lumin.</p> 
 <p><a name="an_8:1">8:1</a> Pastaj Zoti i tha Moisiut: "Shko te Faraoni dhe thuaji: "Kështu thotë Zoti: Lëre popullin tim të shkojë me qëllim që të më shërbejë.</p> 
 <p><a name="an_8:2">8:2</a> Dhe në qoftë se nuk pranon ta lësh të shkojë, ja, unë do ta godas gjithë vendin tënd me kamxhikun e bretkosave.</p> 
 <p><a name="an_8:3">8:3</a> Kështu lumi do të mbushet me bretkosa, dhe ato do të ngjiten dhe do të hyjnë në shtëpinë tënde, në dhomën ku fle ti, mbi shtratin tënd, në shtëpitë e shërbëtorëve të tu dhe midis popullit, në furrat e tua dhe në magjet e bukës.</p> 
 <p><a name="an_8:4">8:4</a> Dhe bretkosat do të vijnë kundër teje, kundër popullit tënd dhe kundër tërë shërbëtorëve të tu"".</p> 
 <p><a name="an_8:5">8:5</a> Pastaj Zoti i tha Moisiut: "I thuaj Aaronit: "Shtri dorën tënde me bastunin tënd mbi lumenjtë, mbi kanalet dhe pellgjet dhe bëj që të ngjiten bretkosat mbi vendin e Egjiptit"".</p> 
 <p><a name="an_8:6">8:6</a> Kështu Aaroni shtriu dorën e tij mbi ujërat e Egjiptit, dhe bretkosat u ngjitën dhe mbuluan vendin e Egjiptit.</p> 
 <p><a name="an_8:7">8:7</a> Por magjistarët bënë të njëjtën gjë me artet e tyre të fshehta dhe i bënë bretkosat të ngjiten në vendin e Egjiptit.</p> 
 <p><a name="an_8:8">8:8</a> Atëherë Faraoni thirri Moisiun dhe Aaronin dhe u tha: "Lutjuni Zotit që t'i largojë bretkosat nga unë, nga populli im, dhe unë do ta lejoj popullin të shkojë, që të bëjë fli për Zotin".</p> 
 <p><a name="an_8:9">8:9</a> Moisiu i tha Faraonit: "Bëmë nderin të më thuash kur të ndërhyj për ty, për shërbëtorët e tu dhe për popullin tënd, pranë Zotit me qëllim që ai të zhdukë bretkosat që ndodhen rreth teje dhe shtëpive të tua, dhe të mbeten vetëm në lumë".</p> 
 <p><a name="an_8:10">8:10</a> Ai u përgjigj: "Nesër". Dhe Moisiu tha: "Do të bëhet siç thua ti, kështu që ti të dish se askush nuk është si Zoti, Perëndia ynë.</p> 
 <p><a name="an_8:11">8:11</a> Dhe bretkosat do të largohen nga ti, nga shtëpitë e tua, nga shërbëtorët e tu dhe nga populli yt; ato do të mbeten vetëm në lumë".</p> 
 <p><a name="an_8:12">8:12</a> Moisiu dhe Aaroni dolën nga Faraoni; dhe Moisiu iu lut Zotit për bretkosat që kishte dërguar kundër Faraonit.</p> 
 <p><a name="an_8:13">8:13</a> Dhe Zoti veproi sipas fjalës së Moisiut, dhe bretkosat ngordhën në shtëpitë, në oborret dhe në arat.</p> 
 <p><a name="an_8:14">8:14</a> I grumbulluan pastaj në togje dhe vendi filloi të mbajë erë të keqe.</p> 
 <p><a name="an_8:15">8:15</a> Po kur Faraoni pa që kishte pak lehtësim, e ngurtësoi zemrën e tij dhe nuk i dëgjoi më, ashtu siç kishte thënë Zoti.</p> 
 <p><a name="an_8:16">8:16</a> Pastaj Zoti i tha Moisiut: "I thuaj Aaronit: "Zgjate bastunin tënd dhe rrih pluhurin e tokës, dhe ai do të bëhet mushkonja për tërë vendin e Egjiptit"".</p> 
 <p><a name="an_8:17">8:17</a> Dhe ata kështu vepruan. Aaroni shtriu dorën me bastunin e tij, rrahu pluhurin e tokës dhe njerëzit e kafshët u mbuluan nga mushkonja; tërë pluhuri i tokës u shndërrua në mushkonja në të gjithë vendin e Egjiptit.</p> 
 <p><a name="an_8:18">8:18</a> Magjistarët u përpoqën të bënin të njëjtën gjë me anë të arteve të tyre të fshehta për të prodhuar mushkonja, por nuk ia dolën dot. Mushkonjat mbuluan, pra, njerëzit dhe kafshët.</p> 
 <p><a name="an_8:19">8:19</a> Atëherë magjistarët i thanë Faraonit: "Ky është gishti i Perëndisë". Por zemra e Faraonit u ngurtësua dhe ai nuk i dëgjoi më, ashtu si kishte thënë Zoti.</p> 
 <p><a name="an_8:20">8:20</a> Pastaj Zoti i tha Moisiut: "Çohu herët në mëngjes dhe paraqitu tek Faraoni, kur ai del për të vajtur drejt ujit; dhe i thuaj: "Kështu thotë Zoti: Lëre popullin tim që të mund të më shërbejë.</p> 
 <p><a name="an_8:21">8:21</a> Por në rast se ti nuk e lë popullin tim të shkojë, ja unë do të dërgoj kundër teje, mbi shërbëtorët e tu, mbi popullin tënd e brenda shtëpive të tua mori mizash; shtëpitë e Egjiptasve do të jenë plot  me mori mizash, dhe kështu do të jetë toka  mbi të cilën ndodhen.</p> 
 <p><a name="an_8:22">8:22</a> Por atë ditë unë do ta veçoj vendin e Goshenit, ku banon populli im; dhe atje nuk do të ketë mori mizash, që ti të dish që unë jam Zoti në mes të vendit.</p> 
 <p><a name="an_8:23">8:23</a> Unë do të bëj një dallim midis popullit tim dhe popullit tënd. Nesër ka për të ndodhur kjo mrekulli"".</p> 
 <p><a name="an_8:24">8:24</a> Dhe Zoti ashtu veproi; erdhën grumbuj të dendur mizash në shtëpinë e Faraonit dhe në shtëpitë e shërbëtorëve të tij, dhe në gjithë vendin e Egjiptit toka u shkretua nga moria e mizave.</p> 
 <p><a name="an_8:25">8:25</a> Atëherë Faraoni thirri Moisiun dhe Aaronin dhe u tha: "Shkoni, bëni fli për Perëndinë tuaj në vend".</p> 
 <p><a name="an_8:26">8:26</a> Por Moisiu u përgjigj: "Kjo s'ka si bëhet, sepse do t'i bënim Zotit, Perëndisë tonë, fli që janë të neveritshme për Egjiptasit. Ja, duke bërë para syve të tyre fli që janë të neveritshme për Egjiptasit, a nuk do të na vrasin me gurë?</p> 
 <p><a name="an_8:27">8:27</a> Do të shkojmë në shkretëtirë duke ecur tri ditë me radhë dhe do të bëjmë fli për Zotin, Perëndinë tonë, ashtu si do të na urdhërojë Ai".</p> 
 <p><a name="an_8:28">8:28</a> Faraoni tha: "Unë do t'ju lë të shkoni, që të bëni fli për Zotin, Perëndinë tuaj, në shkretëtirë; vetëm, mos shkoni shumë larg. lutuni për mua".</p> 
 <p><a name="an_8:29">8:29</a> Moisiu tha: "Ja, unë po dal nga ti dhe do t'i lutem Zotit dhe nesër moria e mizave do të largohet nga Faraoni, nga shërbëtorët e tij dhe nga populli i tij; mjafton që Faraoni të mos tallet me ne,  duke e penguar popullin të shkojë e të bëjë  fli për Zotin".</p> 
 <p><a name="an_8:30">8:30</a> Moisiu u largua pastaj nga prania e Faraonit dhe iu lut Zotit.</p> 
 <p><a name="an_8:31">8:31</a> Dhe Zoti veproi simbas fjalës së Moisiut dhe largoi morinë e mizave nga Faraoni, nga shërbëtorët e tij dhe nga populli i tij; nuk mbeti as edhe një mizë.</p> 
 <p><a name="an_8:32">8:32</a> Por edhe këtë herë Faraoni e fortësoi zemrën e tij dhe nuk e la popullin të shkojë.</p> 
 <p><a name="an_9:1">9:1</a> Atëherë Zoti i tha Moisiut: "Shko te Faraoni dhe i thuaj: "Kështu thotë Zoti, Perëndia i Hebrenjve: Lëre popullin tim të shkojë, që të mund të më shërbejë.</p> 
 <p><a name="an_9:2">9:2</a> Por në rast se nuk pranon ta lësh të shkojë dhe e mban akoma,</p> 
 <p><a name="an_9:3">9:3</a> ja, dora e Zotit do të jetë mbi bagëtinë tënde, që është nëpër fusha, mbi kuajt, mbi gomarët, mbi devetë, mbi bagëtinë e trashë dhe të imët, dhe do të ketë gjëmë të madhe.</p> 
 <p><a name="an_9:4">9:4</a> Por Zoti do të bëjë dallim midis bagëtisë së Izraelit dhe asaj të Egjiptit; kështu asnjë ngordhje nuk do të ketë në gjithçka që u përket bijve të Izraelit"".</p> 
 <p><a name="an_9:5">9:5</a> Pastaj Zoti caktoi një afat, duke thënë: "Nesër Zoti do ta bëjë këtë në vend".</p> 
 <p><a name="an_9:6">9:6</a> Dhe Zoti e bëri atë të nesërmen, dhe tërë bagëtia e Egjiptit ngordhi; por nga bagëtia e bijve të Izraelit nuk ngordhi as edhe një kokë.</p> 
 <p><a name="an_9:7">9:7</a> Faraoni dërgoi njerëz për të parë, dhe ja asnjë kokë bagëtie e Izraelitëve s'kishte ngordhur. Por zemra e Faraonit u fortësua dhe ai nuk e la popullin të shkojë.</p> 
 <p><a name="an_9:8">9:8</a> Pastaj Zoti u tha Moisiut dhe Aaronit: "Merrni ca grushte hi furre, dhe Moisiu ta shpërndajë atë drejt qiellit në sytë e Faraonit.</p> 
 <p><a name="an_9:9">9:9</a> Ai do të bëhet një pluhur i imët në të gjithë vendin e Egjiptit, dhe do të shkaktojë ulcera që do të përftojnë puçrra me qelb te njerëzit dhe te kafshët në të gjithë vendin e Egjiptit".</p> 
 <p><a name="an_9:10">9:10</a> Atëherë ata morën hi furre dhe u paraqitën para Faraonit; dhe Moisiu e shpërndau drejt qiellit, dhe ai shkaktoi ulcera që përftuan puçrra te njerëzit dhe te kafshët.</p> 
 <p><a name="an_9:11">9:11</a> Dhe magjistarët nuk mundën të qëndronin para Moisiut për shkak të ulcerave, sepse magjistarët dhe tërë Egjiptasit ishin prekur nga ulcerat.</p> 
 <p><a name="an_9:12">9:12</a> Por Zoti e ngurtësoi zemrën e Faraonit, dhe ky nuk i dëgjoi ata, ashtu siç i kishte thënë Zoti Moisiut.</p> 
 <p><a name="an_9:13">9:13</a> Pas kësaj Zoti i tha Moisiut: "Çohu herët në mëngjes, paraqitu para Faraonit dhe thuaji: "Kështu thotë Zoti, Perëndia i Hebrenjve: Lëre popullin tim të shkojë, që të ketë mundësi të më shërbejë.</p> 
 <p><a name="an_9:14">9:14</a> Sepse këtë herë do t'i dërgoj tërë plagët e mia pikërisht mbi ty, mbi shërbëtorët e tu dhe mbi popullin tënd, që të mësosh se nuk ka asnjë të ngjashëm me mua në gjithë dheun.</p> 
 <p><a name="an_9:15">9:15</a> Në fakt, në qoftë se tani unë do ta kisha shtrirë dorën dhe do të kisha goditur me murtajë ty dhe popullin tënd, ti do të ishe fshirë nga faqja e dheut.</p> 
 <p><a name="an_9:16">9:16</a> Por, pikërisht për këtë arsye, të kam falur, për të të treguar fuqinë time dhe që emri im të shpallet në gjithë dheun.</p> 
 <p><a name="an_9:17">9:17</a> Dhe ti akoma i kundërvihesh popullit tim dhe nuk e lë të shkojë?</p> 
 <p><a name="an_9:18">9:18</a> Ja, nesër në këtë orë, unë do të bëj që të bjerë një breshër aq i fortë, që Egjipti nuk e ka parë prej ditës së krijimit të tij deri tani.</p> 
 <p><a name="an_9:19">9:19</a> Dhe tani dërgo njeri që të sigurosh bagëtinë tënde dhe tërë ato që ke nëpër fusha. Sepse tërë njerëzit dhe kafshët, që ndodhen nëpër fushat dhe nuk janë çuar në shtëpi, do të goditen nga breshëri dhe do të vdesin"".</p> 
 <p><a name="an_9:20">9:20</a> Ndër shërbëtorët e Faraonit, ata që patën frikë nga fjalët e Zotit i strehuan në shtëpitë e tyre shërbëtorët dhe bagëtinë e tyre;</p> 
 <p><a name="an_9:21">9:21</a> por ata që nuk i morrën parasysh fjalët e Zotit i lanë shërbëtorët dhe bagëtinë e tyre në fusha.</p> 
 <p><a name="an_9:22">9:22</a> Atëherë Zoti i tha Moisiut: "Shtrije dorën drejt qiellit, që të bjerë breshër në tërë vendin e Egjiptit, mbi njerëzit, mbi kafshët dhe mbi çdo lloj bimësie të fushave në vendin e Egjiptit".</p> 
 <p><a name="an_9:23">9:23</a> Dhe Moisiu e shtriu bastunin e tij drejt qiellit; dhe Zoti dërgoi bubullima dhe breshër, dhe zjarri ra duke goditur me rrufe në tokë; dhe Zoti bëri që të bjerë breshër mbi vendin e Egjiptit.</p> 
 <p><a name="an_9:24">9:24</a> Kështu ra breshër dhe pati një zjarr të përzier me breshrin; dhe ky ishte aq i fortë, sa nuk ishte parë ndonjë herë në të gjithë vendin e Egjiptit, që ditën që ishte bërë komb.</p> 
 <p><a name="an_9:25">9:25</a> Dhe breshri goditi në të gjithë vendin e Egjiptit gjithçka që ishte në fushat, si njerëzit ashtu dhe kafshët; breshri goditi çdo lloj bimësie në fushat dhe bëri copë copë çdo pemë që ndodhej në fushë.</p> 
 <p><a name="an_9:26">9:26</a> Vetëm në vendin e Goshenit, ku ishin bijtë e Izraelit nuk ra breshër.</p> 
 <p><a name="an_9:27">9:27</a> Atëherë Faraoni dërgoi e thirri Moisiun dhe Aaronin dhe u tha atyre: "Këtë herë unë mëkatova; Zoti është i drejtë, ndërsa unë dhe populli im jemi të këqij.</p> 
 <p><a name="an_9:28">9:28</a> Lutjuni Zotit që të mbarojnë bubullimat e Perëndisë dhe breshri; unë do t'ju lë të shkoni dhe nuk do të jeni të detyruar të rrini më këtu".</p> 
 <p><a name="an_9:29">9:29</a> Moisiu i tha: "Mbasi të dal nga qyteti, do t'i shtrij duart nga Zoti; bubullimat do të pushojnë dhe nuk do të ketë më breshër, që ti të mësosh që toka i përket Zotit.</p> 
 <p><a name="an_9:30">9:30</a> Por unë e di që ti dhe shërbëtorët e tu, nuk do të keni frikë akoma nga Zoti Perëndi".</p> 
 <p><a name="an_9:31">9:31</a> Tani liri dhe elbi u prekën, sepse elbi ishte në kalli dhe liri kishte lulëzuar;</p> 
 <p><a name="an_9:32">9:32</a> por gruri dhe gruri i fortë nuk u prekën, sepse janë të vonshëm.</p> 
 <p><a name="an_9:33">9:33</a> Kështu Moisiu, pasi la Faraonin, doli nga qyteti dhe i shtriu duart drejt Zotit; atëherë bubullimat dhe breshri pushuan dhe nuk ra më shi mbi tokë.</p> 
 <p><a name="an_9:34">9:34</a> Kur Faraoni pa që shiu, breshri dhe bubullimat pushuan, vazhdoi të mëkatojë dhe e ngurtësoi zemrën e tij, ai dhe shërbëtorët e tij.</p> 
 <p><a name="an_9:35">9:35</a> Kështu zemra e Faraonit u ngurtësua dhe ai nuk i la të bijtë e Izraelit të shkojnë, ashtu si i kishte thënë Zoti nëpërmjet Moisiut.</p> 
 <p><a name="an_10:1">10:1</a> Pastaj Zoti i tha Moisiut: "Shko te Faraoni; sepse e kam fortësuar zemrën e tij dhe zemrën e shërbëtorëve të tij, me qëllim që unë të mund të tregoj këto shenjat e mia në mes tyre,</p> 
 <p><a name="an_10:2">10:2</a> dhe me qëllim që ti të mundësh t'u tregosh bijve të tu dhe bijve të bijve të tu gjërat e mëdha që kam bërë, duke vënë në lojë Egjiptasit, dhe shenjat e mia që kam bërë midis tyre, që të dini se unë jam Zoti".</p> 
 <p><a name="an_10:3">10:3</a> Moisiu dhe Aaroni shkuan te Faraoni dhe i thanë: "Kështu thotë Zoti, Perëndia i Hebrenjve: "Deri kur do të refuzosh të ulësh kokën para meje? Lëre popullin tim të shkojë që të mund të më shërbejë.</p> 
 <p><a name="an_10:4">10:4</a> Sepse po refuzove ta lësh popullin tim të shkojë, që nesër do të sjell karkaleca në territorin tënd.</p> 
 <p><a name="an_10:5">10:5</a> Dhe ato do të mbulojnë faqen e dheut, kështu që asnjeri nuk do të mund ta shohë tokën; dhe ato do të përpijnë edhe atë që ka mbetur, atë që ju ka lënë breshri, dhe do të përpinë çdo pemë që rritet për ju në fusha.</p> 
 <p><a name="an_10:6">10:6</a> Dhe do t'i mbushin shtëpitë tuaja, shtëpitë e tërë shërbëtorëve të tu dhe shtëpitë e tërë Egjiptasve, diçka që as etërit e tu as etërit e etërve të tu nuk e kanë parë kurrë, nga dita që qenë mbi dhe  deri në këtë ditë"". Me t'i thënë këto fjalë  ktheu kurrizin dhe doli nga prania e Faraonit.</p> 
 <p><a name="an_10:7">10:7</a> Pastaj shërbëtorët e Faraonit i thanë: "Deri kur ky njeri do të jetë pengesë për ne? Lëri këta njerëz të ikin, që t'i shërbejnë Zotit Perëndisë të tyre! Nuk e ke kuptuar akoma që Egjipti është shkatërruar?".</p> 
 <p><a name="an_10:8">10:8</a> Kështu Moisiu dhe Aaroni u rikthyen te Faraoni; dhe ky u tha atyre: "Shkoni, shërbejini Zotit, Perëndisë tuaj. Por kush janë ata që do të shkojnë?". Moisiu tha:</p> 
 <p><a name="an_10:9">10:9</a> "Ne do të shkojmë me fëmijët tanë dhe me pleqtë tanë, me bijtë tanë dhe bijat tona; do të shkojmë me kopetë tona të bagëtive të imta dhe të trasha, sepse duhet të kremtojmë një festë kushtuar Zotit".</p> 
 <p><a name="an_10:10">10:10</a> Faraoni u tha atyre: "Zoti qoftë me ju, kur unë do t'ju lë të ikni bashkë me fëmijët tuaj! Por kini kujdes se mos keni qëllime të këqia!</p> 
 <p><a name="an_10:11">10:11</a> Jo, jo! Shkoni ju, burra, t'i shërbeni Zotit; sepse kjo është ajo që kërkoni". Dhe i dëbuan nga prania e Faraonit.</p> 
 <p><a name="an_10:12">10:12</a> Atëherë Zoti i tha Moisiut: "Shtrije dorën tënde mbi vendin e Egjiptit për karkalecat, me qëllim që ato të ngjiten dhe të mbulojnë vendin e Egjiptit dhe të përpijnë tërë bimësinë e vendit, tërë ato që ka lënë breshri".</p> 
 <p><a name="an_10:13">10:13</a> Atëherë Moisiu zgjati bastunin e tij mbi vendin e Egjiptit; dhe Zoti ngriti një erë nga lindja mbi vendin tërë atë ditë dhe tërë natën; sa erdhi mëngjesi, era e lindjes solli karkalecat.</p> 
 <p><a name="an_10:14">10:14</a> Dhe karkalecat u ngjitën në tërë vendin e Egjiptit dhe u ulën në tërë territorin e tij në numër të madh. Nuk kishte pasur kurrë një murtajë të tillë karkalecash më parë dhe nuk do të ndodhë ndonjë tjetër.</p> 
 <p><a name="an_10:15">10:15</a> Ato mbuluan faqen e tërë dheut, aq sa e nxinë dheun; përpinë tërë bimësinë e vendit dhe tërë pemët e drurëve që breshri kishte lënë; dhe nuk mbeti asgjë e blertë mbi drurët dhe shkurrëzat e fushës, në tërë vendin e Egjiptit.</p> 
 <p><a name="an_10:16">10:16</a> Atëherë Faraoni thirri me nxitim Moisiun dhe Aaronin dhe u tha: "Unë kam mëkatuar kundër Zotit, Perëndisë tuaj, dhe kundër jush.</p> 
 <p><a name="an_10:17">10:17</a> Por tani të lutem, falmani mëkatin edhe një herë; dhe lutjuni Zotit, Perëndisë tuaj, që të largojë nga unë këtë mynxyrë vdekjeprurëse".</p> 
 <p><a name="an_10:18">10:18</a> Dhe Moisiu doli nga Faraoni, dhe iu lut Zotit.</p> 
 <p><a name="an_10:19">10:19</a> Pastaj Zoti ngriti një erë të kundërt, një erë nga perëndimi shumë të fortë, që i largoi karkalecat dhe i hodhi në Detin e Kuq. Nuk mbeti asnjë karkalec në tërë territorin e Egjiptit.</p> 
 <p><a name="an_10:20">10:20</a> Por Zoti e fortësoi zemrën e Faraonit dhe ai nuk i la bijtë e Izraelit të ikin.</p> 
 <p><a name="an_10:21">10:21</a> Atëherë Zoti i tha Moisiut: "Shtrije dorën drejt qiellit, me qëllim që të jetë errësirë në vendin e Egjiptit, errësirë që të mund të preket me dorë".</p> 
 <p><a name="an_10:22">10:22</a> Dhe Moisiu e shtriu dorën e tij drejt qiellit, dhe u bë errësirë e madhe në tërë vendin e Egjiptit për tri ditë.</p> 
 <p><a name="an_10:23">10:23</a> Njëri nuk shikonte tjetrin dhe asnjeri nuk lëvizi nga vendi ku ndodhej për tri ditë; por për të gjithë bijtë e Izraelit kishte dritë në banesat e tyre.</p> 
 <p><a name="an_10:24">10:24</a> Atëherë Faraoni thirri Moisiun dhe i tha: "Shkoni, shërbejini Zotit, le të mbeten vetëm kopetë tuaja me bagëti të imët dhe të trashë; edhe fëmijët tuaj mund të vinë me ju".</p> 
 <p><a name="an_10:25">10:25</a> Moisiu tha: "Ti duhet të na lejosh gjithashtu të marrim dhe disa fli dhe olokauste, që t'ia ofrojmë Zotit, Perëndisë tonë.</p> 
 <p><a name="an_10:26">10:26</a> Edhe bagëtia jonë do të vijë me ne; nuk do të lëmë këtu as edhe një thua të saj, sepse do të marrim disa krerë për t'i shërbyer Zotit, Perëndisë tonë; dhe nuk e dimë me se do t'i shërbejmë Zotit, deri sa të arrijmë atje poshtë".</p> 
 <p><a name="an_10:27">10:27</a> Por Zoti e fortësoi zemrën e Faraonit dhe ai nuk deshi t'i linte të shkonin.</p> 
 <p><a name="an_10:28">10:28</a> Atëherë Faraoni i tha Moisiut: "Qërohu nga unë! Ruhu se më del përpara, sepse ditën që do të më dalësh përpara do të vdesësh!".</p> 
 <p><a name="an_10:29">10:29</a> Moisiu iu përgjigj: "Mirë e the; unë nuk do të të dal më përpara".</p> 
 <p><a name="an_11:1">11:1</a> Pastaj Zoti i tha Moisiut: "Unë do të sjell edhe një plagë tjetër mbi Faraonin dhe Egjiptin; pas kësaj ai do t'ju lejojë të ikni prej këtej. Kur do t'ju lejojë të shkoni, ai do t'ju dëbojë përfundimisht prej këtej.</p> 
 <p><a name="an_11:2">11:2</a> Tani foli popullit në mënyrë që çdo burrë t'i kërkojë fqinjit të tij dhe çdo grua fqinjës së saj sende argjendi dhe ari".</p> 
 <p><a name="an_11:3">11:3</a> Dhe Zoti e bëri popullin të ketë hir në sytë e Egjiptasve; edhe Moisiu gëzonte konsideratë të madhe në vendin e Egjiptit, në sytë e shërbëtorëve të Faraonit dhe në sytë e popullit.</p> 
 <p><a name="an_11:4">11:4</a> Pastaj Moisiu tha: "Kështu thotë Zoti: "Aty nga mesnata, unë do të kaloj përmes Egjiptit;</p> 
 <p><a name="an_11:5">11:5</a> dhe çdo i parëlindur në vendin e Egjiptit do të vdesë, nga i parëlinduri i Faraonit që rri mbi fron, tek i parëlinduri i shërbëtores që rri pas mokrës, si dhe pjellja e parë e bagëtisë.</p> 
 <p><a name="an_11:6">11:6</a> Atëherë në vendin e Egjiptit do të ketë një britmë të madhe, që nuk është dëgjuar kurrë më parë dhe që nuk do të dëgjohet asnjëherë tjetër.</p> 
 <p><a name="an_11:7">11:7</a> Por kundër asnjërit prej bijve të Izraelit, qofshin ata njerëz apo kafshë, asnjë qen s'ka për të lëvizur gjuhën, me qëllim që të dini se Zoti bën dallimin midis Egjiptasve dhe Izraelit.</p> 
 <p><a name="an_11:8">11:8</a> Dhe tërë këta shërbëtorët e tu do të zbresin tek unë dhe do të përkulen para meje, duke thënë: "Nisu, ti dhe populli yt që të ndjek nga pas!". Mbas kësaj unë do të nisem"". Dhe Moisiu u largua nga Faraoni tërë zemërim.</p> 
 <p><a name="an_11:9">11:9</a> Pastaj Zoti i tha Moisiut: "Faraoni nuk do t'jua vërë veshin, me qëllim që mrekullitë e mia të shumëzohen në vendin e Egjiptit".</p> 
 <p><a name="an_11:10">11:10</a> Dhe Moisiu dhe Aaroni bënë tërë ato mrekulli para Faraonit; por Zoti e ngurtësoi zemrën e Faraonit dhe ky nuk i la bijtë e Izraelit të dalin nga vendi i tij.</p> 
 <p><a name="an_12:1">12:1</a> Zoti u foli Moisiut dhe Aaronit në vendin e Egjiptit, duke u thënë:</p> 
 <p><a name="an_12:2">12:2</a> "Ky muaj do të jetë për ju muaji më i rëndësishëm, do të jetë për ju muaji i parë i vitit.</p> 
 <p><a name="an_12:3">12:3</a> I thoni gjithë asamblesë së Izraelit: "Ditën e dhjetë të këtij muaji, çdo burrë të marrë për vete një qengj, sipas madhësisë së familjes të të atit, një qengj për shtëpi.</p> 
 <p><a name="an_12:4">12:4</a> Por në qoftë se shtëpia është tepër e vogël për një qengj, le të marrë një së bashku me fqinjin më të afërt, duke llogaritur numrin e personave; ju do të përcaktoni sasinë e qengjit të nevojshëm, në bazë të asaj që çdonjëri mund tëhajë.</p> 
 <p><a name="an_12:5">12:5</a> Qengji juaj duhet të jetë pa të meta, mashkull, motak; mund të merrni një qengj ose një kec.</p> 
 <p><a name="an_12:6">12:6</a> Do ta ruani deri në ditën e katërmbëdhjetë të këtij muaji, dhe tërë asambleja e popullit të Izraelit do ta therë atë në të ngrysur.</p> 
 <p><a name="an_12:7">12:7</a> Pastaj do të marrin nga ai gjak dhe do ta vënë mbi dy shtalkat dhe mbi arkitraun e shtëpive ku do ta hanë.</p> 
 <p><a name="an_12:8">12:8</a> Do të hanë mishin e pjekur në zjarr, po atë natë, do ta hanë atë me bukë pa maja dhe me barishte të hidhura.</p> 
 <p><a name="an_12:9">12:9</a> Nuk do të hani fare mish të gjallë apo të zier në ujë, por të pjekur në zjarr me kokën, këmbët dhe të brendshmet.</p> 
 <p><a name="an_12:10">12:10</a> Dhe nuk do të lini asnjë mbetje deri në mëngjes; dhe ç'të mbetet deri në mëngjes, do ta digjni në zjarr.</p> 
 <p><a name="an_12:11">12:11</a> Do ta hani në këtë mënyrë: ijengjeshur, sandalembathur dhe me bastunin tuaj në dorë; do të hani me nxitim: se është Pashka e Zotit.</p> 
 <p><a name="an_12:12">12:12</a> Atë natë unë do të kaloj nëpër vendin e Egjiptit dhe do të godas çdo të parëlindur në vendin e Egjiptit, qoftë njeri apo kafshë, dhe do t'i jap hakun gjithë perëndive të Egjiptit. Unë jam Zoti.</p> 
 <p><a name="an_12:13">12:13</a> Dhe gjaku do të jetë për ju një shenjë mbi shtëpitë ku ndodheni; kur unë të shoh gjakun do të kaloj tutje dhe nuk do të ketë plagë mbi ju për t'ju zhdukur, kur të godas vendin e Egjiptit.</p> 
 <p><a name="an_12:14">12:14</a> Ajo ditë do të jetë për ju një ditë për t'u mbajtur mend dhe ta kremtoni si festë kushtuar Zotit; do ta kremtoni nëpër kohëra si ligj të përjetshëm.</p> 
 <p><a name="an_12:15">12:15</a> Për shtatë ditë do të hani bukë të ndorme. Ditën e parë do të kujdeseni të hiqni çdo maja nga shtëpitë tuaja, sepse kushdo që do të hajë bukë të mbrujtur, nga dita e parë deri në të shtatën, do të këputet nga Izraeli.</p> 
 <p><a name="an_12:16">12:16</a> Ditën e parë do të keni një mbledhje të shenjtë, dhe një mbledhje të shenjtë edhe ditën e shtatë. Të mos bëhet asnjë punë ato ditë; të përgatitet vetëm ajo që do të hajë secili dhe asgjë tjetër.</p> 
 <p><a name="an_12:17">12:17</a> Do të kremtoni, pra, festën e të ndormëve, sepse pikërisht në këtë ditë bëra të dalin radhët tuaja nga vendi i Egjiptit; do ta kremtoni, pra, këtë ditë nëpër kohëra si ligj të përjetshëm.</p> 
 <p><a name="an_12:18">12:18</a> Gjatë muajit të parë, nga dita e katërmbëdhjetë e muajit, në mbrëmje, deri ditën e njëzetenjëtë, në mbrëmje, do të hani bukë të ndorme.</p> 
 <p><a name="an_12:19">12:19</a> Për shtatë ditë të mos gjendet maja në shtëpitë tuaja, sepse kushdo që do të hajë diçka të mbrujtur, do të këputet nga asambleja e Izraelit, qoftë ai i huaj apo i lindur në vend.</p> 
 <p><a name="an_12:20">12:20</a> Nuk do të hani asgjë të mbrujtur; në të gjitha banesat tuaja do të hani bukë të ndorme"".</p> 
 <p><a name="an_12:21">12:21</a> Moisiu, pra, thirri gjithë pleqtë e Izraelit dhe u tha atyre: "Shkoni dhe merrni qengja për ju dhe për familjet tuaja, dhe flijoni Pashkët.</p> 
 <p><a name="an_12:22">12:22</a> Pastaj do të merrni një tufëz hisopi, do ta ngjyeni në gjakun që është në legen, dhe me gjakun që është në legen do të spërkatni arkitraun dhe të dy shtalkat e dyerve; dhe asnjë prej jush nuk do të  dalë nga dera e shtëpisë së tij deri në  mëngjes.</p> 
 <p><a name="an_12:23">12:23</a> Sepse Zoti do të kalojë për të goditur Egjiptasit; po, kur do të shohë gjakun mbi arkitraun dhe mbi dy shtalkat, Zoti do të kalojë më tej derës dhe nuk do ta lejojë shkatërruesin të hyjë në shtëpitë tuaja për t'ju goditur.</p> 
 <p><a name="an_12:24">12:24</a> Zbatojeni, pra, këtë si një porosi të përjetshme për ju dhe për bijtë tuaj.</p> 
 <p><a name="an_12:25">12:25</a> Kur të hyni në vendin që do t'ju japë Zoti, siç e ka thënë, zbatoni këtë rit.</p> 
 <p><a name="an_12:26">12:26</a> Kur bijtë tuaj do t'ju pyesin: "Ç'kuptim ka ky rit për ju?",</p> 
 <p><a name="an_12:27">12:27</a> ju do t'u përgjigjeni: "Kjo është flija e Pashkës së Zotit, që kaloi tej shtëpive të bijve të Izraelit në Egjipt, kur goditi Egjiptasit dhe i fali shtëpitë tona"". Dhe populli u përkul dhe adhuroi.</p> 
 <p><a name="an_12:28">12:28</a> Atëherë bijtë e Izraelit shkuan dhe vepruan ashtu; ata bënë ashtu si i kishte urdhëruar Zoti Moisiun dhe Aaronin.</p> 
 <p><a name="an_12:29">12:29</a> Prandaj ndodhi që në mesnatë Zoti goditi tërë të parëlindurit në vendin e Egjiptit, që nga i parëlinduri i Faraonit që rrinte mbi fronin e tij, deri te i parëlinduri i të burgosurit që ishte në burg, si dhe çdo pjellë e parë e bagëtive.</p> 
 <p><a name="an_12:30">12:30</a> Kështu Faraoni u ngrit natën, ai me gjithë shërbëtorët e tij dhe gjithë Egjiptasit; dhe u dëgjua një klithmë e madhe në Egjipt, sepse nuk kishte shtëpi ku të mos kishte një të vdekur.</p> 
 <p><a name="an_12:31">12:31</a> Atëherë ai thirri Moisiun dhe Aaronin natën dhe u tha: "Çohuni dhe largohuni nga mesi i popullit tim, ju dhe bijtë e Izraelit; dhe shkoni t'i shërbeni Zotit, siç e keni thënë.</p> 
 <p><a name="an_12:32">12:32</a> Merrni me vete kopetë e bagëtive të imta dhe të trasha, siç keni thënë, dhe shkoni; dhe më bekoni edhe mua!".</p> 
 <p><a name="an_12:33">12:33</a> Dhe Egjiptasit e nxisnin popullin për të shpejtuar nisjen nga vendi, sepse thonin: "Do të vdesim të gjithë".</p> 
 <p><a name="an_12:34">12:34</a> Populli mori me vete brumin e bukës para se ai të vinte; i mbështolli magjet e tij me rroba trupi dhe i vuri mbi kurriz.</p> 
 <p><a name="an_12:35">12:35</a> Dhe bijtë e Izraelit bënë ashtu siç i kishte thënë Moisiu dhe u kërkuan Egjiptasve sende argjendi, sende ari dhe rroba;</p> 
 <p><a name="an_12:36">12:36</a> dhe Zoti bëri që Egjiptasit ta shikonin me sy të mirë popullin dhe t'i jepnin atë që kërkonte. Kështu i zhveshën Egjiptasit.</p> 
 <p><a name="an_12:37">12:37</a> Bijtë e Izraelit u nisën nga Ramsesi për në Sukoth, ishin rreth gjashtëqind mijë njerëz më këmbë, pa llogaritur fëmijët.</p> 
 <p><a name="an_12:38">12:38</a> Dhe me ta iku gjithashtu një përzierje e madhe njerëzish, bashkë me kopetë e tyre të bagëtive të imta dhe të trasha, një numër i madh kafshësh.</p> 
 <p><a name="an_12:39">12:39</a> Dhe ata e poqën brumin që kishin sjellë nga Egjipti, duke bërë kuleçë të ndormë; në fakt brumi nuk kishte maja, sepse ata u dëbuan nga Egjipti dhe nuk mundën të mënojnë, as të përgatisin rezerva për udhëtimin.</p> 
 <p><a name="an_12:40">12:40</a> Koha që bijtë e Izraelit kaluan në Egjipt qe katërqind e tridhjetë vjet.</p> 
 <p><a name="an_12:41">12:41</a> Në fund të katërqind e tridhjetë vjetëve, pikërisht atë ditë, ndodhi që të gjitha radhët e Zotit dolën nga vendi i Egjiptit.</p> 
 <p><a name="an_12:42">12:42</a> Kjo është një natë për t'u kremtuar për nder të Zotit, sepse ai i nxori nga vendi i Egjiptit; kjo natë do të jetë një kremtim solemn ndaj Zotit, për të gjithë bijtë e Izraelit brez pas brezi.</p> 
 <p><a name="an_12:43">12:43</a> Pastaj Zoti i tha Moisiut dhe Aaronit: "Ky është rregulli i Pashkëve: asnjë i huaj nuk do të hajë;</p> 
 <p><a name="an_12:44">12:44</a> por çdo skllav, i blerë me para, mbasi të jetë rrethprerë, mund të hajë.</p> 
 <p><a name="an_12:45">12:45</a> Të ardhurit dhe mercenarët nuk do të hanë.</p> 
 <p><a name="an_12:46">12:46</a> Qengji do të hahet vetëm në një shtëpi; asnjë pjesë të mishit të tij nuk do ta nxirrni jashtë shtëpisë dhe nuk do të thyeni asnjë kockë të tij.</p> 
 <p><a name="an_12:47">12:47</a> Tërë asambleja e Izraelit do ta kremtojë atë.</p> 
 <p><a name="an_12:48">12:48</a> Dhe kur një i huaj do të banojë me ty do të dojë të kremtojë Pashkët për nder të Zotit, tërë meshkujt e familjes së tij duhet të rrethpriten më parë dhe pastaj ai le të afrohet për të kremtuar këtë  ditë, ai do të konsiderohet si i lindur në  vend; por asnjë i parrethprerë s'ka për të ngrënë.</p> 
 <p><a name="an_12:49">12:49</a> Do të ketë një ligj të vetëm për atë që ka lindur në vend dhe për të huajin që banon me ju".</p> 
 <p><a name="an_12:50">12:50</a> Tërë bijtë e Izraelit vepruan në këtë mënyrë; ata bënë pikërisht atë që Zoti i kishte urdhëruar Moisiut dhe Aaronit.</p> 
 <p><a name="an_12:51">12:51</a> Kështu ndodhi që pikërisht atë ditë Zoti i bëri bijtë e Izraelit të dalin nga vendi i Egjiptit, simbas radhëve të tyre.</p> 
 <p><a name="an_13:1">13:1</a> Zoti i foli Moisiut duke i thënë:</p> 
 <p><a name="an_13:2">13:2</a> "Më shenjtëro çdo të parëlindur, ai që çel barkun ndër bijtë e Izraelit, qofshin njerëz apo kafshë; më takon mua".</p> 
 <p><a name="an_13:3">13:3</a> Pastaj Moisiu i tha popullit: "Mbajeni mend këtë ditë, gjatë së cilës dolët nga Egjipti, nga shtëpia e skllavërisë; sepse Zoti ju nxori nga ky vend me dorë të fuqishme; nuk do të hahet bukë me maja.</p> 
 <p><a name="an_13:4">13:4</a> Ju po dilni sot, në muajin e Abibit.</p> 
 <p><a name="an_13:5">13:5</a> Atëherë pra kur Zoti do të bëjë që të hyni në vendin e Kananejve, të Hitejve, të Amorejve, të Hivejve dhe të Jebusejve që u është betuar etërve të tu të të japë, vend ku rrjedh qumështi dhe mjalti, do të kryesh këtë rit gjatë këtij muaji.</p> 
 <p><a name="an_13:6">13:6</a> Shtatë ditë me radhë do të hash bukë të ndorme; dhe ditën e shtatë do të bëhet një festë për Zotin.</p> 
 <p><a name="an_13:7">13:7</a> Do të hahet bukë e ndorme gjatë shtatë ditëve; dhe nuk do të duket bukë me maja tek ju, as do të duket maja pranë teje, brenda tërë kufijve të tu.</p> 
 <p><a name="an_13:8">13:8</a> Atë ditë do t'ia shpjegosh këtë gjë birit tënd, duke i thënë: "Veprohet kështu për shkak të asaj që bëri Zoti për mua kur dola nga Egjipti".</p> 
 <p><a name="an_13:9">13:9</a> Dhe do të jetë për ty si një shenjë mbi dorën tënde dhe si një kujtim ndër sytë e tu, me qëllim që ligji i Zotit të jetë në gojën tënde; sepse Zoti të bëri të dalësh nga Egjipti me dorë të fuqishme.</p> 
 <p><a name="an_13:10">13:10</a> Zbatoje pra këtë rregull në kohën e caktuar, vit pas viti.</p> 
 <p><a name="an_13:11">13:11</a> Kur Zoti do të ketë bërë që të hysh në vendin e Kananejve, ashtu siç të është betuar ty dhe etërve të tu, dhe do të ta ketë dhënë atë,</p> 
 <p><a name="an_13:12">13:12</a> do t'i shenjtërosh Zotit tërë ata që çelin barkun dhe çdo pjellje të parë të bagëtisë që ti zotëron: meshkujt do t'i takojnë Zotit.</p> 
 <p><a name="an_13:13">13:13</a> Kështu do të shpengosh çdo pjellje të parë të gomarit me një qengj; por në qoftë se nuk dëshiron ta shpengosh, atëherë thyeja qafën; kështu do të shpengosh çdo të parëlindur të njeriut ndër bijtë e tu.</p> 
 <p><a name="an_13:14">13:14</a> Kur në të ardhmen biri yt do të të pyesë, duke thënë: "Çfarë do të thotë kjo?", ti do t'i përgjigjesh: "Zoti na bëri të dalim nga Egjipti, nga shtëpia e skllavërisë, me dorë të fuqishme;</p> 
 <p><a name="an_13:15">13:15</a> dhe ndodhi që, kur Faraoni nguli këmbë të mos na linte të shkonim, Zoti vrau tërë të parëlindurit në vendin e Egjiptit, si të parëlindurit e njerëzve ashtu dhe të parëlindurit e kafshëve. Prandaj  unë i bëj fli Zotit tërë meshkujt që çelin  barkun, por shpengoj çdo të parëlindur të bijve të mi".</p> 
 <p><a name="an_13:16">13:16</a> Kjo do të jetë si një shenjë mbi dorën tënde dhe një ballore midis syve të tu, sepse Zoti na bëri të dalim nga Egjipti me dorë të fuqishme".</p> 
 <p><a name="an_13:17">13:17</a> Kur Faraoni e la popullin të shkojë, Perëndia nuk e çoi nëpër rrugën e vendit të Filistejve, megjithëse kjo ishte më e shkurtëra, sepse Perëndia tha: "Që të mos pendohet populli, kur të shohë luftën, dhe të mos kthehet në Egjipt".</p> 
 <p><a name="an_13:18">13:18</a> Por Perëndia bëri që populli të vinte një herë përqark, nëpër rrugën e shkretëtirës, drejt Detit të Kuq. Dhe bijtë e Izraelit dolën të armatosur nga vendi i Egjiptit.</p> 
 <p><a name="an_13:19">13:19</a> Dhe Moisiu mori me vete eshtrat e Jozefit, sepse i kishte vënë bijtë e Izraelit të betoheshin shprehimisht, duke thënë: "Me siguri Perëndia do t'ju vizitojë; atëhere i bartni me vete eshtrat e mia".</p> 
 <p><a name="an_13:20">13:20</a> Kështu ata u nisën nga Sukothi dhe fushuan në Etham, buzë shkretëtirës.</p> 
 <p><a name="an_13:21">13:21</a> Dhe Zoti shkonte para tyre, ditën në një kolonë resh për t'i udhëhequr në rrugë, dhe natën në një kolonë zjarri për t'u bërë atyre dritë, që të mund të ecnin ditën dhe natën.</p> 
 <p><a name="an_13:22">13:22</a> Kolona e reve nuk tërhiqej kurrë ditën përpara popullit, as kolona e zjarrit natën.</p> 
 <p><a name="an_14:1">14:1</a> Pastaj Zoti i foli Moisiut, duke i thënë:</p> 
 <p><a name="an_14:2">14:2</a> "U thuaj bijve të Izraelit të kthehen prapa dhe të vendosin kampin e tyre përballë Pi-Hahirothit, midis Migdolit dhe detit, përballë Baal-Tsefonit; vendosni kampin tuaj përpara këtij vendi pranë detit.</p> 
 <p><a name="an_14:3">14:3</a> Atëherë Faraoni do të thotë për bijtë e Izraelit: "Ata po enden si të humbur në vend; shkretëtira i mban të mbyllur".</p> 
 <p><a name="an_14:4">14:4</a> Dhe unë do ta ngurtësoj zemrën e Faraonit, dhe ai do t'i ndjekë ata; por unë do të siguroj lavdi nga Faraoni dhe nga gjithë ushtria e tij, dhe Egjiptasit do të mësojnë që unë jam Zoti". Dhe ata ashtu vepruan.</p> 
 <p><a name="an_14:5">14:5</a> Pastaj iu njoftua mbretit të Egjiptit që populli kishte ikur; dhe zemra e Faraonit dhe e shërbëtorëve të tij ndryshoi kundrejt popullit, dhe ata thanë: "Ç'bëmë që e lamë Izraelin të ikë nga shërbimi ynë?".</p> 
 <p><a name="an_14:6">14:6</a> Kështu Faraoni bëri që të përgatitej qerrja e tij dhe mori me vete popullin e tij.</p> 
 <p><a name="an_14:7">14:7</a> Mori dhe gjashtëqind qerre të zgjedhura dhe tërë qerret e Egjiptit, me luftëtarë në secilin prej tyre.</p> 
 <p><a name="an_14:8">14:8</a> Dhe Zoti e ngurtësoi zemrën e Faraonit, mbretit të Egjiptit, dhe ai i ndoqi bijtë e Izraelit, që dilnin plot trimëri.</p> 
 <p><a name="an_14:9">14:9</a> Egjiptasit i ndoqën; dhe tërë kuajt, qerret e Faraonit, kalorësit e tij dhe ushtria e tij i arritën kur kishin fushuar pranë detit, në afërsi të Pi-Hahirothit, përballë Baal-Tsefonit.</p> 
 <p><a name="an_14:10">14:10</a> Ndërsa Faraoni po afrohej, bijtë e Izraelit ngritën sytë; dhe ja, Egjiptasit marshonin prapa tyre, prandaj patën shumë frikë; dhe bijtë e Izraelit i klithën Zotit,</p> 
 <p><a name="an_14:11">14:11</a> dhe i thanë Moisiut: "Pse, nuk kishte varre në Egjipt, që na solle të vdesim në shkretëtirë? Pse e bëre këtë gjë me ne, duke na nxjerrë nga Egjipti?</p> 
 <p><a name="an_14:12">14:12</a> A nuk ishte vallë kjo për të cilën të flisnim në Egjipt, duke të thënë: "Na lër rehat, kështu do të mund t'u shërbejmë Egjiptasve"? Sepse për ne do të qe më mirë t'u shërbenim Egjiptasve se sa të vdesim në shkretëtirë".</p> 
 <p><a name="an_14:13">14:13</a> Por Moisiu i tha popullit: "Mos kini frikë, qëndroni dhe çlirimi do të vijë nga Zoti, i cili do ta bëjë sot për ju; sepse Egjiptasit që shihni sot, nuk do t'i shihni më kurrë.</p> 
 <p><a name="an_14:14">14:14</a> Zoti do të luftojë për ju, dhe ju do të rrini të qetë".</p> 
 <p><a name="an_14:15">14:15</a> Pastaj Zoti i tha Moisiut: "Pse më bërtet mua? U thuaj bijve të Izraelit të shkojnë përpara.</p> 
 <p><a name="an_14:16">14:16</a> Dhe ti ço lart bastunin tënd, shtrije dorën mbi det dhe ndaje atë, në mënyrë që bijtë e Izraelit të mund të kalojnë në mes të detit në të thatë.</p> 
 <p><a name="an_14:17">14:17</a> Sa për mua, unë do ta ngurtësoj zemrën e Egjiptasve, dhe këta do t'i ndjekin ata. Kështu unë do të fitoj lavdi nga Faraoni, nga tërë ushtria e tij, nga qerret dhe kalorësit e tij.</p> 
 <p><a name="an_14:18">14:18</a> Dhe Egjiptasit do të dinë që unë jam Zoti, kur unë do të fitoj lavdi nga Faraoni, nga qerret e tij dhe nga kalorësit e tij".</p> 
 <p><a name="an_14:19">14:19</a> Atëherë Engjëlli i Perëndisë, që ecte përpara kampit të Izraelit, u zhvendos dhe shkoi e u vu prapa tyre; edhe kolona e reve lëvizi nga përpara dhe shkoi e u vu prapa tyre.</p> 
 <p><a name="an_14:20">14:20</a> Dhe kështu vajti e u vendos midis fushimit të Egjiptit dhe fushimit të Izraelit; dhe reja prodhonte errësirë për njërën palë, ndërsa u jepte dritë të tjerëve natën. Kështu tërë natën kurrkush nuk iu afrua tjetrit.</p> 
 <p><a name="an_14:21">14:21</a> Atëherë Moisiu shtriu dorën e tij mbi detin; dhe Zoti bëri që të tërhiqet deti nga një erë e fortë nga lindja që fryu tërë atë natë dhe e shndërroi detin në tokë të thatë; dhe ujërat u ndanë.</p> 
 <p><a name="an_14:22">14:22</a> Kështu bijtë e Izraelit hynë në mes të detit në të thatë; dhe ujërat formonin si një mur në të djathtë dhe të majtë të tyre.</p> 
 <p><a name="an_14:23">14:23</a> Dhe Egjiptasit i ndoqën; dhe tërë kuajt e Faraonit, qerret e tij dhe kalorësit e tij hynë pas tyre në mes të detit.</p> 
 <p><a name="an_14:24">14:24</a> Aty nga agimi i mëngjesit ndodhi që Zoti i hodhi sytë në kampin e Egjiptasve nga kolona e zjarrit dhe nga reja, dhe i dha dërmën.</p> 
 <p><a name="an_14:25">14:25</a> Ai bëri të shkëputen rotat e qerreve të tyre dhe e bëri të vështirë përparimin e tyre. Kështu Egjiptasit thanë: "T'ia mbathim para Izraelit, sepse Zoti lufton bashkë me ta kundër Egjiptasve".</p> 
 <p><a name="an_14:26">14:26</a> Pastaj Zoti i tha Moisiut: "Shtrije dorën tënde mbi detin, me qëllim që ujërat e tij të kthehen mbi Egjiptasit, mbi qerret dhe kalorësit e tyre".</p> 
 <p><a name="an_14:27">14:27</a> Atëherë Moisiu shtriu dorën e tij mbi detin; kështu në të gdhirë, deti u kthye në vendin e tij të zakonshëm; Egjiptasit ikën para tij; dhe Zoti i përlau Egjiptasit në mes të detit.</p> 
 <p><a name="an_14:28">14:28</a> Ujërat u kthyen dhe mbuluan qerret, kalorësit dhe tërë ushtrinë e Faraonit që kishin hyrë në det për të ndjekur Izraelitët; dhe nuk shpëtoi asnjë prej tyre.</p> 
 <p><a name="an_14:29">14:29</a> Por bijtë e Izraelit vazhduan të ecnin në tokë të thatë në mes të detit, dhe ujërat qenë për ta si një mur, në të djathtë të tyre dhe në të majtë të tyre.</p> 
 <p><a name="an_14:30">14:30</a> Kështu, atë ditë, Zoti e shpëtoi Izraelin nga dora e Egjiptasve, dhe Izraeli pa mbi bregun e detit Egjiptasit e vdekur.</p> 
 <p><a name="an_14:31">14:31</a> Izraeli pa fuqinë e madhe që Zoti kishte treguar kundër Egjiptasve, dhe populli pati frikë nga Zoti dhe besoi te Zoti dhe te Moisiu shërbëtor i tij.</p> 
 <p><a name="an_15:1">15:1</a> Atëherë Moisiu dhe bijtë e Izraelit i kënduan këtë kantik Zotit dhe folën duke thënë: "Unë do t'i këndoj Zotit, sepse u lartësua shumë; hodhi në det kuaj dhe kalorës.</p> 
 <p><a name="an_15:2">15:2</a> Zoti është forca ime dhe kantiku im, ka qënë shpëtimi im. Ky është Perëndia im, unë do ta përlëvdoj; është Perëndia i atit tim, unë do ta lartësoj.</p> 
 <p><a name="an_15:3">15:3</a> Zoti është një luftëtar, emri i tij është Zoti.</p> 
 <p><a name="an_15:4">15:4</a> Ai hodhi në det qerret e Faraonit dhe ushtrinë e tij, luftëtarët më të mirë të tij u mbytën në Detin e Kuq.</p> 
 <p><a name="an_15:5">15:5</a> Ata mbulohen nga humnera; ranë në fund si një gur.</p> 
 <p><a name="an_15:6">15:6</a> E djathta jote, o Zot, është e mrekullueshme në fuqinë e saj. E djathta jote, o Zot, i dërmoi armiqtë.</p> 
 <p><a name="an_15:7">15:7</a> Me madhështinë e madhërisë sate, ti i përmbys ata që ngrihen kundër teje; ti nxjer jashtë zemërimin tënd, ai i prish ata sikur të ishin kallamishte.</p> 
 <p><a name="an_15:8">15:8</a> Sa të shfrysh nga vrimat e hundëve, ujërat janë grumbulluar, valët janë ngritur si një mur, dhe dallgët janë përforcuar në zemrën e detit.</p> 
 <p><a name="an_15:9">15:9</a> Armiku thoshte: "Do t'i ndjek, do t'i arrij, do të ndaj kufomat, lakmia ime do të ngopet mbi ta; do të zhvesh shpatën time, dora ime do t'i shfarosë".</p> 
 <p><a name="an_15:10">15:10</a> Po ti dërgove jashtë frymën tënde dhe deti i mbuloi; u mbytën si plumbi në ujërat e fuqishme.</p> 
 <p><a name="an_15:11">15:11</a> Kush barazohet me ty midis perëndive, o Zot? Kush barazohet me ty, i mrekullueshëm në shenjtëri, i madhërishëm në lëvdata, o çudibërës?</p> 
 <p><a name="an_15:12">15:12</a> Ti shtrive dorën e djathtë, dhe toka i gëlltiti.</p> 
 <p><a name="an_15:13">15:13</a> Me mëshirën tënde, ke udhëhequr popullin që e ke shpenguar; me forcën tënde e ke çuar drejt banesës sate të shenjtë.</p> 
 <p><a name="an_15:14">15:14</a> Popujt e kanë dëgjuar këtë dhe dridhen. Ankthi ka mbërthyer banorët e Filistinës.</p> 
 <p><a name="an_15:15">15:15</a> Që tani krerët e Edomit e kanë humbur, të fuqishmit e Moabit i ka zënë frika, tërë banorët e Kanaanit po shkrihen.</p> 
 <p><a name="an_15:16">15:16</a> Frika dhe tmerri do të bierë mbi ta. Falë forcës së krahut tënd do të bëhen të palëvizshëm si guri, deri sa populli yt, o Zot, të kalojë, deri sa të kalojë populli që ti ke blerë.</p> 
 <p><a name="an_15:17">15:17</a> Ti do t'i futësh dhe do t'i vendosësh në malin e trashëgimisë sate, në vendin që ke përgatitur, o Zot, për banesën tënde, në shenjtëroren që duart e tua, o Perëndi, kanë vendosur.</p> 
 <p><a name="an_15:18">15:18</a> Zoti do të mbretërojë gjithnjë, përjetë".</p> 
 <p><a name="an_15:19">15:19</a> Pasi kuajt e Faraonit me qerret e tij dhe kalorësit e tij kishin hyrë në det, dhe Zoti kishte kthyer mbi ta ujërat e detit, por bijtë e Izraelit kishin ecur në mes të detit, në të thatë.</p> 
 <p><a name="an_15:20">15:20</a> Atëherë profetesha Miriam, motra e Aaronit, mori në dorë dajren, dhe të gjitha gratë e ndoqën nga pas me dajre dhe me valle.</p> 
 <p><a name="an_15:21">15:21</a> Dhe Miriami u këndonte atyre: "Këndojini Zotit, sepse u lartësua shumë; hodhi në det kuaj dhe kalorës".</p> 
 <p><a name="an_15:22">15:22</a> Pastaj Moisiu i nisi Izraelitët nga Deti i Kuq dhe këta u drejtuan nga shkretëtira e Shurit; ecën tri ditë në shkretëtirë dhe nuk gjetën ujë.</p> 
 <p><a name="an_15:23">15:23</a> Kur arritën në Mara nuk mundën të pinë ujërat e Marës sepse ishin të hidhura; prandaj ky vend u quajt Mara.</p> 
 <p><a name="an_15:24">15:24</a> Atëherë populli murmuriti kundër Moisiut, duke thënë: "Ç'do të pimë?".</p> 
 <p><a name="an_15:25">15:25</a> Kështu ai i bërtiti Zotit; dhe Zoti i tregoi një dru; ai e hodhi atë në ujë, dhe ujërat u bënë të ëmbla. Atje Zoti i dha popullit një ligj dhe një dekret, dhe e vuri kështu popullin në provë,</p> 
 <p><a name="an_15:26">15:26</a> dhe tha: "Në qoftë se ti dëgjon me vëmëndje zërin e Zotit, Perëndisë tënd, dhe bën atë që është e drejtë në sytë e tij dhe dëgjon urdhërimet e tij dhe respekton tërë ligjet e tij, unë nuk do të jap  asnjë nga ato sëmundje që u kam dhënë  Egjiptasve, sepse unë jam Zoti që të shëron".</p> 
 <p><a name="an_15:27">15:27</a> Kështu arritën në Elim, ku kishte dymbëdhjetë burime uji dhe shtatëdhjetë palma; dhe e ngritën kampin e tyre pranë ujërave.</p> 
 <p><a name="an_16:1">16:1</a> Pastaj ata u nisën nga Elimi dhe tërë asambleja e bijve të Izraelit arriti në shkretëtirën e Sinit, që ndodhet midis Elimit dhe Sinait, ditën e pesëmbëdhjetë të muajit të dytë mbas nisjes së tyre nga vendi i Egjiptit.</p> 
 <p><a name="an_16:2">16:2</a> Dhe tërë asambleja e bijve të Izraelit murmuriti kundër Moisiut dhe Aaronit në shkretëtirë.</p> 
 <p><a name="an_16:3">16:3</a> Bijtë e Izraelit u thanë atyre: "Ah, le të kishim vdekur nga dora e Zotit në vendin e Egjiptit, ku uleshim pranë tenxhereve me mish dhe hanim bukë sa ngopeshim! Sepse ju na çuat në këtë shkretëtirë që të vdesë nga uria tërë kjo asamble".</p> 
 <p><a name="an_16:4">16:4</a> Zoti i tha Moisiut: "Ja, unë do të bëj që të bjerë manë mbi juve nga qielli; dhe populli do të dalë çdo ditë për të mbledhur racionin e ditës, sepse unë dua ta vë në provë për të parë në se do të ecë ose jo simbas ligjit tim.</p> 
 <p><a name="an_16:5">16:5</a> Por ditën e gjashtë, kur do të përgatisin nozullimin që duhet të çojnë në shtëpi, ai do të jetë dyfishi i atij që mbledhin çdo ditë".</p> 
 <p><a name="an_16:6">16:6</a> Atëherë Moisiu dhe Aaroni u thanë gjithë bijve të Izraelit: "Në mbrëmje do të mësoni që Zoti është ai që ju nxori nga vendi i Egjiptit;</p> 
 <p><a name="an_16:7">16:7</a> dhe në mëngjes keni për të parë lavdinë e Zotit, sepse ai i ka dëgjuar murmuritjet tuaja kundër Zotit; por ne çfarë jemi që murmurisni kundër nesh?".</p> 
 <p><a name="an_16:8">16:8</a> Moisiu tha akoma: "Kjo ka për të ndodhur, kur Zoti do t'ju japë mish për të ngrënë në mbrëmje dhe bukë që të ngopeni në mëngjes, sepse Zoti i dëgjoi murmuritjet tuaja kundër tij. Po ne çfarë jemi?  Murmuritjet tuaja nuk janë kundër nesh, por  kundër Zotit".</p> 
 <p><a name="an_16:9">16:9</a> Pastaj Moisiu i tha Aaronit: "Thuaji gjithë asamblesë së bijve të Izraelit: "Afrohuni para Zotit, sepse ai i dëgjoi murmuritjet tuaja"".</p> 
 <p><a name="an_16:10">16:10</a> Ndërsa Aaroni i fliste tërë asamblesë së bijve të Izraelit, ata u sollën drejt shkretëtirës; dhe ja lavdia e Zotit u shfaq në re.</p> 
 <p><a name="an_16:11">16:11</a> Dhe Zoti i foli Moisiut, duke i thënë:</p> 
 <p><a name="an_16:12">16:12</a> "Unë i dëgjova murmuritjet e bijve të Izraelit; folu atyre, duke thënë: "Në të ngrysur do të hani mish dhe në mëngjes do të ngopeni me bukë; dhe do të mësoni që unë jam Zoti, Perëndia juaj"".</p> 
 <p><a name="an_16:13">16:13</a> Dhe kështu, aty nga mbrëmja ndodhi që shkurtat u ngritën dhe mbuluan kampin; dhe në mëngjes kishte një shtresë vese rreth kampit.</p> 
 <p><a name="an_16:14">16:14</a> Pastaj shtresa e vesës u zhduk, dhe ja, mbi sipërfaqen e shkretëtirës u duk një gjë e hollë dhe e rrumbullakët, e hollë si bryma mbi tokë.</p> 
 <p><a name="an_16:15">16:15</a> Kur bijtë e Izraelit e panë, i thanë njeri tjetrit: "Çfarë është?", sepse nuk e dinin se ç'ishte. Dhe Moisiu u tha atyre: "Kjo është buka që Zoti iu dha për të ngrënë.</p> 
 <p><a name="an_16:16">16:16</a> Ja çfarë ka urdhëruar Zoti: Secili të mbledhë aq sa i duhet për ushqimin e tij, një omer për frymë, sipas numrit të personave që jeni; secili nga ju të marrë për ata që janë në çadrën e tij".</p> 
 <p><a name="an_16:17">16:17</a> Bijtë e Izraelit vepruan kështu; disa prej tyre mblodhën më tepër dhe të tjerët më pak.</p> 
 <p><a name="an_16:18">16:18</a> E matën me omerin; dhe kush kishte mbledhur shumë nuk pati tepricë; dhe kush kishte mbledhur më pak nuk pati mangut. Gjithkush mblodhi simbas nevojës së tij për ushqim.</p> 
 <p><a name="an_16:19">16:19</a> Pastaj Moisiu u tha atyre: "Asnjeri të mos e lërë të teprojë për nesër në mëngjes".</p> 
 <p><a name="an_16:20">16:20</a> Por ata nuk iu bindën Moisiut dhe disa prej tyre lanë teprica edhe për të nesërmen; ajo u kalb duke prodhuar krimba dhe doli një erë e keqe; dhe Moisiu u zemërua me ta.</p> 
 <p><a name="an_16:21">16:21</a> Kështu e mblidhnin çdo mëngjes; secili sipas nevojës së tij për ushqim; por kur dielli bëhej i nxehtë, mana e mbledhur shkrihej.</p> 
 <p><a name="an_16:22">16:22</a> Kështu ditën e gjashtë mblodhën një racion të dyfishtë buke, dy omerë për secilin prej tyre. Dhe të gjithë krerët e asamblesë erdhën për t'ia referuar Moisiut.</p> 
 <p><a name="an_16:23">16:23</a> Atëherë ai u tha: "Kjo është ajo që ka thënë Zoti: Nesër është një ditë solemne pushimi, një e shtunë e shenjtë për Zotin; piqni sot atë që duhet të piqni dhe zieni atë që duhet të zieni; dhe çdo  gjë që ju tepron, vëreni mënjanë dhe ruajeni  deri nesër".</p> 
 <p><a name="an_16:24">16:24</a> Ata pra e ruajtën deri të nesërmen, ashtu si kishte urdhëruar Moisiu; dhe ushqimet e ruajtura nuk lëshuan erë të keqe dhe nuk prodhuan krimba.</p> 
 <p><a name="an_16:25">16:25</a> Moisiu tha: "Hajeni sot, se sot është e shtuna e shenjtë e Zotit; sot nuk do ta gjeni nëpër fushat.</p> 
 <p><a name="an_16:26">16:26</a> Mblidhni gjatë gjashtë ditëve; sepse ditën e shtatë nuk do ta gjeni më".</p> 
 <p><a name="an_16:27">16:27</a> Dhe ditën e shtatë ndodhi që disa njerëz nga populli dolën për ta mbledhur, por nuk e gjetën.</p> 
 <p><a name="an_16:28">16:28</a> Atëherë Zoti i tha Moisiut: "Deri kur do të kundërshtoni të zbatoni urdhërimet e mia dhe ligjet e mia?</p> 
 <p><a name="an_16:29">16:29</a> Mos harroni që Zoti ju ka dhënë të shtunën; për këtë arësye ditën e gjashtë ju jep bukë për dy ditë. Secili të qëndrojë në vendin e tij; asnjeri të mos dalë nga çadra e tij ditën e shtatë".</p> 
 <p><a name="an_16:30">16:30</a> Kështu populli pushoi ditën e shtatë.</p> 
 <p><a name="an_16:31">16:31</a> Dhe shtëpia e Izraelit e quajti Mana; ajo ishte e ngjashme me farën e koriandrit, e bardhë dhe me shijen e revanisë që bëhet me mjaltë.</p> 
 <p><a name="an_16:32">16:32</a> Pastaj Moisiu tha: "Kjo është ajo që Zoti ka urdhëruar: "Mbush me të një omer, me qëllim që të ruhet për pasardhësit tuaj, që ata të shohin bukën që ju bëra të hani në shkretëtirë, kur ju nxora nga vendi i Egjiptit"".</p> 
 <p><a name="an_16:33">16:33</a> Moisiu i tha pastaj Aaronit: "Merr një enë, vër brenda saj një omer të plotë mane dhe vendose para Zotit, me qëllim që të ruhet për pasardhësit tuaj".</p> 
 <p><a name="an_16:34">16:34</a> Ashtu si e kishte urdhëruar Zoti Moisiun, Aaroni e vendosi para Dëshmisë, që të ruhej.</p> 
 <p><a name="an_16:35">16:35</a> Dhe bijtë e Izraelit hëngrën manën dyzet vjet, deri sa arritën në një vend të banuar; hëngrën manën deri sa arritën në kufirin e vendit të Kanaanit.</p> 
 <p><a name="an_16:36">16:36</a> Omeri është e dhjeta pjesë e efës.</p> 
 <p><a name="an_17:1">17:1</a> Pastaj tërë asambleja e bijve të Izraelit u nis nga shkretëtira e Sinit, duke marshuar me etapa sipas urdhrave të Zotit, dhe u vendos në Redifim. Por nuk kishte ujë të pijshëm për popullin.</p> 
 <p><a name="an_17:2">17:2</a> Atëherë populli u grind me Moisiun dhe i tha: "Na jep ujë për të pirë". Moisiu u përgjigj: "Pse grindeni me mua? Pse tundoni Zotin?".</p> 
 <p><a name="an_17:3">17:3</a> Atje populli pati etje për ujë dhe murmuriti kundër Moisiut, duke thënë: "Pse na bëre të ikim nga Egjipti që të vdesim nga etja ne, bijtë tanë dhe bagëtia jonë?".</p> 
 <p><a name="an_17:4">17:4</a> Kështu Moisiu i thirri Zotit, duke i thënë: "Çfarë të bëj për këtë popull? Edhe pak dhe ata do të më vrasin me gurë".</p> 
 <p><a name="an_17:5">17:5</a> Zoti i tha Moisiut: "Kalo para popullit dhe merr me vete disa pleq nga Izraeli; merr në dorë edhe bastunin me të cilin rrahe lumin, dhe nisu.</p> 
 <p><a name="an_17:6">17:6</a> Ja, unë do të rri përpara teje, atje mbi shkëmbin në Horeb; ti do të rrahësh shkëmbin, prej të cilit do të burojë ujë dhe populli do të pijë". Kështu bëri Moisiu para syve të pleqve të Izraelit.</p> 
 <p><a name="an_17:7">17:7</a> Prandaj e quajti këtë vend Masa dhe Meriba për shkak të grindjeve që pati me bijtë e Izraelit, dhe sepse kishin tunduar Zotin, duke thënë: "A është vallë Zoti në mes nesh, apo jo?".</p> 
 <p><a name="an_17:8">17:8</a> Atëherë erdhi Amaleku për të luftuar kundër Izraelit në Refidim.</p> 
 <p><a name="an_17:9">17:9</a> Dhe Moisiu i tha Jozueut: "Zgjidh për ne disa burra dhe dil për të luftuar kundër Amalekut; nesër do të jem në majë të kodrës me shkopin e Perëndisë në dorë".</p> 
 <p><a name="an_17:10">17:10</a> Jozueu bëri ashtu siç i kishte thënë Moisiu dhe luftoi kundër Amalekut, ndërsa Moisiu, Aaroni dhe Huri u ngjitën në majë të kodrës.</p> 
 <p><a name="an_17:11">17:11</a> Dhe ndodhi që, kur Moisiu ngrinte dorën e tij, Izraeli fitonte; përkundrazi, kur e ulte dorën, fitonte Amaleku.</p> 
 <p><a name="an_17:12">17:12</a> Por duart e Moisiut ishin rënduar, kështu që ata morën një gur dhe ia vunë poshtë, ai u ul mbi të ndërsa Aaroni dhe Huri ia mbanin duart, njëri nga një krah, tjetri nga krahu tjetër; kështu duart  e tij mbetën të palëvizura deri në perëndimin  e diellit.</p> 
 <p><a name="an_17:13">17:13</a> Prandaj Jozueu mundi Amalekun dhe njerëzit e tij, duke i prerë me shpata.</p> 
 <p><a name="an_17:14">17:14</a> Pastaj Zoti i tha Moisiut: "Shkruaje këtë ngjarje në një libër, që të mos harrohet kurrë, dhe njofto Jozueun që unë do ta fshij fare kujtimin e Amalekut nën qiellin".</p> 
 <p><a name="an_17:15">17:15</a> Moisiu ndërtoi pastaj një altar, të cilit i vuri emrin: "Zoti është flamuri im"; dhe tha:</p> 
 <p><a name="an_17:16">17:16</a> "Dora u ngrit kundër fronit të Zotit, dhe Zoti do t'i bëjë luftë Amalekut brez pas brezi".</p> 
 <p><a name="an_18:1">18:1</a> Jethro, prift i Madianit, vjehrri i Moisiut, dëgjoi të gjitha ato që Perëndia kishte bërë për Moisiun dhe për Izraelin popullin e tij: si e kishte nxjerrë Zoti Izraelin nga Egjipti.</p> 
 <p><a name="an_18:2">18:2</a> Atëherë Jethro, vjehrri i Moisiut, mori Seforan, gruan e Moisiut,</p> 
 <p><a name="an_18:3">18:3</a> e cila i ishte kthyer, dhe dy bijtë e saj, prej të cilëve njëri quhej Gershom, (sepse Moisiu kishte thënë: "Kam qenë mik në tokë të huaj")</p> 
 <p><a name="an_18:4">18:4</a> dhe tjetri Eliezer (sepse ai kishte thënë: "Perëndia i atit tim ka qenë ndihmësi im dhe më ka shpëtuar nga shpata e Faraonit").</p> 
 <p><a name="an_18:5">18:5</a> Jethro, pra, vjehrri i Moisiut, erdhi te Moisiu bashkë me bijtë e tij dhe bashkëshorten e tij, në shkretëtirë ku ishte vendosur ai, në malin e Perëndisë.</p> 
 <p><a name="an_18:6">18:6</a> I kishte çuar fjalë Moisiut: "Unë, Jethro, vjehrri yt, po vij te ti bashkë me gruan tënde dhe dy bijtë e saj".</p> 
 <p><a name="an_18:7">18:7</a> Kështu Moisiu doli për të takuar vjehrrin e tij, u përkul dhe e puthi; pyetën njëri tjetrin për shëndetin e tyre, pastaj hynë në çadër.</p> 
 <p><a name="an_18:8">18:8</a> Atëherë Moisiu i tregoi vjehrrit të tij të gjitha ato që Zoti u kishte bërë Faraonit dhe Egjiptasve për shkak të Izraelit, të gjitha fatkeqësitë e pësuara gjatë udhëtimit, dhe si i kishte shpëtuar Zoti.</p> 
 <p><a name="an_18:9">18:9</a> Dhe Jethro u gëzua për të gjitha të mirat që Zoti i kishte bërë Izraelit, duke e shpëtuar nga dora e Egjiptasve.</p> 
 <p><a name="an_18:10">18:10</a> Pastaj Jethro i tha: "Bekuar qoftë Zoti, që ju çliroi nga dora e Egjiptasve dhe nga dora e Faraonit, dhe çliroi popullin nga zgjedha e Egjiptasve!</p> 
 <p><a name="an_18:11">18:11</a> Tani e di që Zoti është më i madhi nga tërë perënditë; po, ai ua vërtetoi atyre me sa krenari, kur vepruan me kryelartësi kundër Izraelit".</p> 
 <p><a name="an_18:12">18:12</a> Pastaj Jethro, vjehrri i Moisiut, mori një olokaust dhe disa fli për t'ia ofruar Perëndisë; dhe Aaroni dhe tërë pleqtë e Izraelit erdhën të hanë me vjehrrin e Moisiut përpara Perëndisë.</p> 
 <p><a name="an_18:13">18:13</a> Por ndodhi që, të nesërmen, Moisiu u ul për të gjykuar popullin; populli u mblodh rreth Moisiut që nga mëngjesi deri në mbrëmje.</p> 
 <p><a name="an_18:14">18:14</a> Kur vjehrri i Moisiut pa të gjitha ato që ky bënte për popullin, tha: "Ç'është kjo që bën ti me popullin? Pse ulesh vetëm, dhe tërë populli të rri përqark nga mëngjesi deri në mbrëmje?".</p> 
 <p><a name="an_18:15">18:15</a> Moisiu iu përgjigj vjehrrit të tij: "Sepse populli vjen tek unë për t'u këshilluar me Perëndinë.</p> 
 <p><a name="an_18:16">18:16</a> Kur ata kanë ndonjë problem, vinë tek unë, dhe unë gjykoj njërin dhe tjetrin dhe u bëj të njohur kanunet e Perëndisë dhe ligjet e tij".</p> 
 <p><a name="an_18:17">18:17</a> Por vjehrri i Moisiut i tha: "Ajo që bën ti nuk shkon mirë.</p> 
 <p><a name="an_18:18">18:18</a> Do të rraskapitesh më në fund, ti dhe ky popull që është me ty, sepse detyra që ke marrë përsipër është shumë e vështirë. Nuk mund t'ia dalësh në krye vetëm.</p> 
 <p><a name="an_18:19">18:19</a> Tani dëgjomë; unë do të të jap një këshillë dhe Perëndia qoftë me ty: përfaqësoje ti popullin përpara Perëndisë dhe paraqitja Perëndisë problemet e tyre.</p> 
 <p><a name="an_18:20">18:20</a> Mësoju atyre statutet dhe ligjet dhe tregohu rrugën nëpër të cilën duhet të ecin dhe atë që duhet të bëjnë.</p> 
 <p><a name="an_18:21">18:21</a> Por zgjidh në mes të të gjithë popullit disa njerëz të aftë që kanë frikë nga Perëndia, njerëz të besuar, që e urrejnë fitimin e padrejtë dhe vendosi mbi popullin si krerë të mijërave, krerë të qindrave,  krerë të pesëdhjetrave dhe krerë të  dhjetrave.</p> 
 <p><a name="an_18:22">18:22</a> Dhe lejo që të jenë ata që do ta gjykojnë popullin në çdo kohë; ata do të të parashtrojnë çdo problem me rëndësi të madhe, ndërsa për probleme të vogla do të vendosin vetë. Kështu do të jetë më lehtë  për ty, dhe ata do ta mbajnë peshën bashkë  me ty.</p> 
 <p><a name="an_18:23">18:23</a> Në qoftë se ti vepron kështu, dhe kështu të urdhëron Perëndia, mund të mbahesh; dhe tërë ky popull do të arrijë faqebardhë në vendin e caktuar për të".</p> 
 <p><a name="an_18:24">18:24</a> Moisiu e dëgjoi zërin e vjehrrit të tij, dhe bëri gjithçka që i kishte thënë.</p> 
 <p><a name="an_18:25">18:25</a> Kështu Moisiu zgjodhi në tërë Izraelin disa njerëz të aftë dhe i vuri si krerë të popullit: krerë të mijërave, krerë të qindrave, krerë të pesëdhjetrave dhe krerë të dhjetrave.</p> 
 <p><a name="an_18:26">18:26</a> Kështu ata e gjykonin popullin në çdo kohë; çështjet e vështira ia parashtronin Moisiut, por çdo problem të vogël e zgjidhnin vetë.</p> 
 <p><a name="an_18:27">18:27</a> Pastaj Moisiu u nda nga vjehrri i tij, i cili u kthye në vendin e vet.</p> 
 <p><a name="an_19:1">19:1</a> Ditën e parë të muajit të tretë nga dalja prej vendit të Egjiptit, po atë ditë, bijtë e Izraelit arritën në shkretëtirën e Sinait.</p> 
 <p><a name="an_19:2">19:2</a> Të nisur nga Refidimi, ata arritën në shkretëtirën e Sinait dhe fushuan aty; Izraeli e ngriti kampin e tij përballë malit.</p> 
 <p><a name="an_19:3">19:3</a> Pastaj Moisiu u ngjit drejt Perëndisë; dhe Zoti i thirri nga mali, duke i thënë: "Kështu do t'i thuash shtëpisë së Jakobit dhe këtë do t'u njoftosh bijve të Izraelit:</p> 
 <p><a name="an_19:4">19:4</a> "Ju e patë atë që u bëra Egjiptasve, dhe si ju solla mbi krahë shqiponje pranë meje.</p> 
 <p><a name="an_19:5">19:5</a> Prandaj, në qoftë se do ta dëgjoni me vëmendje zërin tim dhe zbatoni besëlidhjen time, do të jeni thesari im i veçantë ndërmjet tërë popujve, sepse gjithë toka është imja.</p> 
 <p><a name="an_19:6">19:6</a> Dhe do të jeni për mua një mbretëri priftërinjsh dhe një komb i shenjtë. Këto janë fjalët që do t'u thuash bijve të Izraelit"".</p> 
 <p><a name="an_19:7">19:7</a> Atëherë Moisiu dërgoi e thirri pleqtë e popullit, dhe u tha tërë këto fjalë që Zoti kishte urdhëruar të thoshte.</p> 
 <p><a name="an_19:8">19:8</a> Dhe tërë populli u përgjigj bashkë dhe tha: "Ne do të bëjmë gjithçka që ka thënë Zoti". Kështu Moisiu i raportoi Zotit fjalët e popullit.</p> 
 <p><a name="an_19:9">19:9</a> Dhe Zoti i tha Moisiut: "Ja, unë do të vij te ti në një re të dendur, me qëllim që populli të dëgjojë kur unë do të flas me ty, dhe të të besojë për gjithnjë". Pastaj Moisiu i tregoi Zotit fjalët e popullit.</p> 
 <p><a name="an_19:10">19:10</a> Atëherë Zoti i tha Moisiut: "Shko te populli, shenjtëroje atë sot dhe nesër, dhe bëj që të lajë rrobat.</p> 
 <p><a name="an_19:11">19:11</a> Dhe të jenë gati për ditën e tretë, sepse ditën e tretë Zoti do të zbresë mbi malin e Sinait para syve të tërë popullit.</p> 
 <p><a name="an_19:12">19:12</a> Ti do të përcaktosh rreth e qark kufij për popullin dhe do të thuash: Ruhuni se ngjiteni në mal ose prekni skajet e tij. Kushdo që do të prekë malin do të dënohet me vdekje.</p> 
 <p><a name="an_19:13">19:13</a> Asnjë dorë nuk do ta prekë, por do të vritet me gurë ose do të shpohet me shigjeta, qoftë njeri ose kafshë; nuk do të mbetet gjallë. Kur briri të dëgjohet shtruar, atëherë të ngjiten mbi mal".</p> 
 <p><a name="an_19:14">19:14</a> Kështu Moisiu zbriti nga mali drejt popullit; shenjtëroi popullin dhe ata i lanë rrobat e tyre.</p> 
 <p><a name="an_19:15">19:15</a> Pastaj i tha popullit: "Bëhuni gati brenda tri ditëve; mos iu afroni grave".</p> 
 <p><a name="an_19:16">19:16</a> Ditën e tretë, sa u bë mëngjes, pati bubullima dhe vetëtima; mbi mal doli një re e dendur dhe u dëgjua një zë shumë i fortë borie; dhe tërë populli që ishte në kamp u drodh.</p> 
 <p><a name="an_19:17">19:17</a> Pastaj Moisiu e nxori popullin nga kampi për ta çuar përballë Perëndisë; dhe ata qëndruan në këmbët e malit.</p> 
 <p><a name="an_19:18">19:18</a> Mali i Sinait ishte tërë tym, sepse Zoti kishte zbritur mbi të në zjarr; tymi i tij ngrihej si tymi i një furre, dhe tërë mali dridhej fort.</p> 
 <p><a name="an_19:19">19:19</a> Ndërsa zëri i borisë po bëhej gjithnjë më i fortë, Moisiu fliste, dhe Perëndia i përgjigjej me një zë gjëmues.</p> 
 <p><a name="an_19:20">19:20</a> Zoti zbriti pra mbi malin e Sinait, në majë të tij; pastaj Zoti thirri Moisiun në majë të malit dhe Moisiu u ngjit atje.</p> 
 <p><a name="an_19:21">19:21</a> Dhe Zoti i tha Moisiut: "Zbrit dhe paralajmëro popullin solemnisht, që të mos sulet drejt Zotit për ta parë, dhe kështu shumë prej tyre të gjejnë vdekjen.</p> 
 <p><a name="an_19:22">19:22</a> Edhe priftërinjtë që do t'i afrohen Zotit të shenjtërohen, që Zoti të mos sulet kundër tyre".</p> 
 <p><a name="an_19:23">19:23</a> Moisiu i tha Zotit: "Populli nuk mund të ngjitej mbi malin e Sinait, sepse ti na ke urdhëruar solemnisht, duke thënë: "Vër kufi rreth malit dhe shenjtëroje"".</p> 
 <p><a name="an_19:24">19:24</a> Por Zoti i tha: "Shko, zbrit poshtë; pastaj ngjitu, ti edhe Aaroni bashkë me ty; por priftërinjtë dhe populli të mos sulen për t'u ngjitur te Zoti, që ai të mos u sulet atyre".</p> 
 <p><a name="an_19:25">19:25</a> Kështu Moisiu zbriti te populli dhe i foli atij.</p> 
 <p><a name="an_20:1">20:1</a> Atëherë Perëndia shqiptoi tërë këto fjalë, duke thënë:</p> 
 <p><a name="an_20:2">20:2</a> "Unë jam Zoti, Perëndia yt, që të nxori nga vendi i Egjiptit, nga shtëpia e skllavërisë.</p> 
 <p><a name="an_20:3">20:3</a> Nuk do të kesh perëndi të tjerë para meje.</p> 
 <p><a name="an_20:4">20:4</a> Nuk do të bësh skulpturë ose shëmbëlltyrë të asnjë gjëje që ndodhet aty në qiejt ose këtu poshtë në tokë ose në ujërat nën tokë.</p> 
 <p><a name="an_20:5">20:5</a> Nuk do të përkulesh para tyre dhe as do t'i shërbesh, sepse unë, Zoti, Perëndia yt, jam një Perëndi xheloz që dënon padrejtësinë e etërve mbi fëmijve të tyre deri në brezin e tretë dhe të katërt të atyre që më urrejnë,</p> 
 <p><a name="an_20:6">20:6</a> dhe unë përdor dashamirësi për mijëra, për ata që më duan dhe që zbatojnë urdhërimet e mia.</p> 
 <p><a name="an_20:7">20:7</a> Nuk do ta përdorësh emrin e Zotit, të Perëndisë tënd, kot, sepse Zoti nuk do të lërë të pandëshkuar atë që përdor kot emrin e tij.</p> 
 <p><a name="an_20:8">20:8</a> Mbaje mend ditën e shtunë për ta shenjtëruar.</p> 
 <p><a name="an_20:9">20:9</a> Do të punosh gjashtë ditë dhe në ato do të bësh të gjithë punën tënde;</p> 
 <p><a name="an_20:10">20:10</a> por dita e shtatë është e shtuna, e shenjtë për Zotin, Perëndinë tënd; nuk do të bësh në atë ditë asnjë punë, as ti, as biri yt, as bija jote, as shërbëtori yt, as shërbëtorja jote, as kafshët e tua, as i huaji që ndodhet brenda portave të tua;</p> 
 <p><a name="an_20:11">20:11</a> sepse në gjashtë ditë Zoti krijoi qiejt dhe tokën, detin dhe gjithçka që është në to, dhe ditën e shtunë ai pushoi; prandaj Zoti e ka bekuar ditën e shabatit dhe e ka shenjtëruar atë.</p> 
 <p><a name="an_20:12">20:12</a> Do të nderosh atin tënd dhe nënën tënde, me qëllim që ditët e tua të jenë të gjata mbi tokën që Zoti, Perëndia yt, po të jep.</p> 
 <p><a name="an_20:13">20:13</a> Nuk do të vrasësh.</p> 
 <p><a name="an_20:14">20:14</a> Nuk do të shkelësh besnikërinë bashkëshortore.</p> 
 <p><a name="an_20:15">20:15</a> Nuk do të vjedhësh.</p> 
 <p><a name="an_20:16">20:16</a> Nuk do të bësh dëshmi të rreme kundër të afërmit tënd.</p> 
 <p><a name="an_20:17">20:17</a> Nuk do të dëshirosh shtëpinë e të afërmit tënd; nuk do të dëshirosh gruan e të afërmit tënd, as shërbëtorin e tij, as shërbëtoren e tij, as lopën e tij, as gomarin e tij, as asgjë tjetër që është e të afërmit tënd".</p> 
 <p><a name="an_20:18">20:18</a> Tani tërë populli dëgjonte bubullimat, tingullin e borisë dhe shihte shkreptimat dhe malin që nxirrte tym. Para kësaj pamjeje, populli dridhej dhe qëndronte larg.</p> 
 <p><a name="an_20:19">20:19</a> Prandaj ata i thanë Moisiut: "Fol ti me ne dhe ne do të të dëgjojmë, por të mos na flasë Perëndia që të mos vdesim".</p> 
 <p><a name="an_20:20">20:20</a> Moisiu i tha popullit: "Mos u trembni, sepse Perëndia erdhi që t'ju provojë, dhe me qëllim që frika e tij të jetë gjithmonë para jush, dhe kështu të mos mëkatoni".</p> 
 <p><a name="an_20:21">20:21</a> Populli, pra, qëndronte larg, por Moisiu iu afrua errësirës së dendur ku ndodhej Perëndia.</p> 
 <p><a name="an_20:22">20:22</a> Pastaj Zoti i tha Moisiut: "Do t'u thuash kështu bijve të Izraelit: "Ju vetë e patë që kam folur me ju nga qielli.</p> 
 <p><a name="an_20:23">20:23</a> Nuk do të bëni perëndi të tjera afër meje; nuk do të bëni perëndi prej argjendi ose prej ari.</p> 
 <p><a name="an_20:24">20:24</a> Do të bësh për mua një altar prej dheu dhe mbi të do të ofrosh olokaustet e tua, flitë e tua të falënderimit, delet dhe qetë e tua; në çdo vend ku do të bëj që emri im të kujtohet, do të vij te ti dhe do të të bekoj.</p> 
 <p><a name="an_20:25">20:25</a> Dhe në rast se do të ndërtosh për mua një altar me gurë, nuk do ta ndërtosh me gurë të latuar; sepse duke ngritur mbi to daltën do t'i ndotësh.</p> 
 <p><a name="an_20:26">20:26</a> Dhe nuk do të ngjitesh në altarin tim me anë shkallaresh, me qëllim që mbi të të mos zbulohet lakuriqësia jote"".</p> 
 <p><a name="an_21:1">21:1</a> "Tani këto janë ligjet që do t'u vësh para tyre:</p> 
 <p><a name="an_21:2">21:2</a> Në rast se blen një skllav hebre, ai do të të shërbejë gjashtë vjet; por vitin e shtatë do të shkojë i lirë, pa paguar asgjë.</p> 
 <p><a name="an_21:3">21:3</a> Në rast se ka ardhur vetëm, do të shkojë vetëm; po të kishte grua, e shoqja do të shkojë bashkë me të.</p> 
 <p><a name="an_21:4">21:4</a> Në qoftë se zotëria e tij i jep grua dhe kjo i lind bij e bija, gruaja dhe fëmijët e saj do të jenë të zotërisë, dhe ai do të shkojë vetëm.</p> 
 <p><a name="an_21:5">21:5</a> Por në qoftë se skllavi thotë haptazi: "Unë e dua zotërinë time, gruan time dhe fëmijët e mi, dhe nuk dua të shkoj i lirë",</p> 
 <p><a name="an_21:6">21:6</a> atëherë pronari e tij do t'ia afrojë Perëndisë dhe do ta avitë te dera ose te shtalka; pastaj pronari e tij do t'i shpojë veshin me një fëndyell; dhe ai do t'i shërbejë për gjithnjë.</p> 
 <p><a name="an_21:7">21:7</a> Në rast se dikush shet bijën e tij si shërbëtore, ajo nuk do të shkojë ashtu si shkojnë skllevërit.</p> 
 <p><a name="an_21:8">21:8</a> Në qoftë se ajo nuk i pëlqen zotërisë së saj, që e kishte marrë për vete, ai do ta lërë të shpengohet; por nuk do të ketë të drejtën tua shesë njerëzve të huaj, sepse kjo do t'ishte ta trajtosh me mashtrim.</p> 
 <p><a name="an_21:9">21:9</a> Dhe në qoftë se e marton me birin e tij, do ta trajtojë në bazë të së drejtës të të bijave.</p> 
 <p><a name="an_21:10">21:10</a> Në rast se merr një grua tjetër, ai nuk do të pakësojë ushqimin dhe veshmbathjen e saj, as edhe bashkëbanimin e saj.</p> 
 <p><a name="an_21:11">21:11</a> Në rast se nuk bën këto tri gjëra për të, ajo do të shkojë pa dhënë asgjë, pa paguar çmim.</p> 
 <p><a name="an_21:12">21:12</a> Kush rreh një njeri dhe për këtë shkak ky vdes, do të dënohet me vdekje.</p> 
 <p><a name="an_21:13">21:13</a> Në qoftë se nuk i ka ngritur kurrfarë prite, por Perëndia ka bërë që t'i bjerë në dorë, unë do të caktoj një vend ku ai mund të gjejë strehë.</p> 
 <p><a name="an_21:14">21:14</a> Në qoftë se ndokush vepron me paramendim kundër të afërmit të tij për ta vrarë me mashtrim, ti do ta shkëputësh edhe nga altari im, për të siguruar vdekjen e tij.</p> 
 <p><a name="an_21:15">21:15</a> Kush rreh atin ose nënën e tij do të dënohet me vdekje.</p> 
 <p><a name="an_21:16">21:16</a> Kush rrëmben një njeri dhe e shet, ose gjendet në duart e tij, do të dënohet me vdekje.</p> 
 <p><a name="an_21:17">21:17</a> Kush mallkon të atin ose të ëmën do të dënohet me vdekje.</p> 
 <p><a name="an_21:18">21:18</a> Në qoftë se dy njerëz zihen dhe njëri prej tyre godet tjetrin me gur ose me grusht dhe ky nuk vdes, por duhet të qëndrojë në shtrat,</p> 
 <p><a name="an_21:19">21:19</a> dhe në se pastaj ngrihet dhe ecën jashtë duke u mbështetur me bastun, ai që e ka goditur do të nxirret i pafajshëm; do ta zhdëmtojë vetëm për kohën e humbur dhe do ta kurojë deri në shërim të plotë.</p> 
 <p><a name="an_21:20">21:20</a> Në qoftë se dikush rreh skllavin ose skllaven e tij me bastun, dhe ai ose ajo i vdesin në dorë, zotëria do të dënohet;</p> 
 <p><a name="an_21:21">21:21</a> por në rast se mbijeton një ose dy ditë, nuk do të dënohet, sepse është pronë e tij.</p> 
 <p><a name="an_21:22">21:22</a> Në rast se disa grinden dhe rrahin një grua me barrë aq sa ajo të dështojë, por nuk pëson dëme të tjera, rrahësi do të gjobitet aq sa t'i kërkojë bashkëshorti i gruas; ai do të paguajë zhdëmtimin simbas përcaktimit të gjykatësve;</p> 
 <p><a name="an_21:23">21:23</a> por po të jetë se rrjedh ndonjë dëm, do të japësh jetë për jetë,</p> 
 <p><a name="an_21:24">21:24</a> sy për sy, dhëmb për dhëmb, dorë për dorë, këmbë për këmbë,</p> 
 <p><a name="an_21:25">21:25</a> djegie për djegie, plagë për plagë, mbretje për mbretje.</p> 
 <p><a name="an_21:26">21:26</a> Në rast se dikush godet syrin e skllavit ose të skllaves së tij dhe ai humbet, do t'i lërë të shkojnë të lirë si kompensim për syrin e humbur.</p> 
 <p><a name="an_21:27">21:27</a> Dhe në rast se shkakton rënien e një dhëmbi skllavit ose skllaves së tij, do t'i lërë të shkojnë të lirë si kompensim për dhëmbin e humbur.</p> 
 <p><a name="an_21:28">21:28</a> Në rast se një ka godet për vdekje me brirët e tij një burrë ose një grua, kau duhet të vritet me gurë dhe mishi i tij nuk do të hahet; por i zoti i kaut do të konsiderohet i pafajshëm.</p> 
 <p><a name="an_21:29">21:29</a> Por në qoftë se kau e kishte zakon prej kohësh të plagoste me brirët e tij dhe i zoti ishte paralajmëruar, por nuk e kishte mbajtur të mbyllur, dhe kau pastaj vret një burrë o një grua, kau do të  vritet me gurë dhe i zoti gjithashtu do të  vritet.</p> 
 <p><a name="an_21:30">21:30</a> Në qoftë se i caktohet një çmim për shpengim, ai duhet të japë për të shpenguar jetën e tij aq sa i kanë caktuar.</p> 
 <p><a name="an_21:31">21:31</a> Në qoftë se kau godet një bir ose një bijë, do të veprohet ndaj tij sipas po këtij ligji.</p> 
 <p><a name="an_21:32">21:32</a> Në qoftë se kau godet një skllav ose një skllave, i zoti i kaut do t'i paguajë të zotit të skllavit tridhjetë sikla argjendi dhe kau do të vritet me gurë.</p> 
 <p><a name="an_21:33">21:33</a> Në qoftë se dikush hap një gropë, ose dikush gërmon një gropë dhe nuk e mbulon, dhe një ka ose një gomar bien brenda,</p> 
 <p><a name="an_21:34">21:34</a> pronari i gropës do ta paguajë zhdëmtimin; ai do t'i paguajë me para pronarit vleftën e kafshës dhe kafsha e ngordhur do të jetë e tij.</p> 
 <p><a name="an_21:35">21:35</a> Në qoftë se kau i një njeriu godet për vdekje kaun e një tjetri, do të shitet kau i gjallë dhe do të ndahet çmimi i tij; edhe kau i ngordhur do të ndahet midis tyre.</p> 
 <p><a name="an_21:36">21:36</a> Por në qoftë se dihet se ky ka e kishte zakon prej kohe të godiste me brirët, dhe i zoti nuk e ka mbajtur të mbyllur, ky do të paguajë ka për ka dhe kafsha e ngordhur do të jetë e tij".</p> 
 <p><a name="an_22:1">22:1</a> "Në rast se ndokush vjedh një ka a një dele dhe i vret ose i shet, do të kthejë pesë qe për kaun dhe katër dele për delen.</p> 
 <p><a name="an_22:2">22:2</a> Në rast se vjedhësi, i kapur kur po bën një thyerje, rrihet dhe vdes, pronari nuk është fajtor për vrasjen e tij.</p> 
 <p><a name="an_22:3">22:3</a> Në rast se dielli ishte ngritur kur ndodhi ngjarja, ai është fajtor për vrasje. Hajduti duhet ta lajë dëmin; dhe po të jetë se nuk ka me se ta lajë, shitet për vjedhjen e kryer prej tij.</p> 
 <p><a name="an_22:4">22:4</a> Në rast se gjëja e vjedhur, qoftë ka ose gomar ose dele, gjendet e gjallë në duart e tij, do të kthejë dyfishin e saj.</p> 
 <p><a name="an_22:5">22:5</a> Në rast se ndokush dëmton një arë ose një vresht, duke i lëshuar kafshët e tij të kullosin në arën e një tjetri, do ta lajë dëmin e bërë me atë që ka më të mirë në arën dhe në vreshtin e tij.</p> 
 <p><a name="an_22:6">22:6</a> Në rast se një zjarr përhapet dhe shtrihet deri te ferrat kështu që digjet gruri në duaj ose gruri në këmbë ose ara, ai që ka ndezur zjarrin do ta lajë dëmin.</p> 
 <p><a name="an_22:7">22:7</a> Në rast se dikush i jep fqinjit të vet para ose sende për ruajtje, dhe këto vidhen nga shtëpia e këtij, në rast se gjendet vjedhësi, ai do të kthejë dyfishin.</p> 
 <p><a name="an_22:8">22:8</a> Në rast se nuk gjendet vjedhësi, i zoti i shtëpisë do të dërgohet para Perëndisë për t'u betuar se nuk ka vënë dorë mbi pasurinë e fqinjit të tij.</p> 
 <p><a name="an_22:9">22:9</a> Për çfarëdo lloj krimi, fjala vjen qoftë edhe për një ka, një gomar, një dele, një veshje apo çfarëdo sendi të humbur që një tjetër thotë se është i tij, çështja e të dy palëve do të shtrohet para  Perëndisë; ai që Perëndia do të dënojë, do t'i  kthejë dyfishin fqinjit të tij.</p> 
 <p><a name="an_22:10">22:10</a> Në qoftë se ndokush i jep për ruajtje fqinjit të tij një gomar, një ka, një dele apo çfarëdo lloj tjetër kafshe, dhe kjo ngordh ose plagoset ose dhe merret pa e parë njeri,</p> 
 <p><a name="an_22:11">22:11</a> të dy palët do të betohen para Zotit për të mësuar në se marrësi në dorëzim nuk ka vënë dorë mbi pasurinë e fqinjit të tij. I zoti i gjësë do të pranojë betimin, dhe tjetri nuk do të jetë i detyruar të lajë dëmet.</p> 
 <p><a name="an_22:12">22:12</a> Por në qoftë se gjëja i është vjedhur, ai duhet ta lajë dëmin që ka pësuar i zoti.</p> 
 <p><a name="an_22:13">22:13</a> Në qoftë se kafsha është shqyer, do ta çojë si provë, dhe nuk do të jetë i detyruar të dëmshpërblejë kafshën e shqyer.</p> 
 <p><a name="an_22:14">22:14</a> Në qoftë se dikush merr hua nga fqinji i tij një kafshë, dhe kjo plagoset apo ngordh kur i zoti nuk është i pranishëm, ai duhet të dëmshpërblejë dëmin.</p> 
 <p><a name="an_22:15">22:15</a> Në qoftë se i zoti është i pranishëm, nuk do të dëmshpërblejë dëmin; në qoftë se kafsha është marrë me qira, ajo përfshihet në çmimin e qirasë.</p> 
 <p><a name="an_22:16">22:16</a> Në qoftë se dikush mashtron një vajzë ende të pafejuar dhe bie në shtrat me të, duhet të paguajë për pajën e saj dhe ta marrë për grua.</p> 
 <p><a name="an_22:17">22:17</a> Në qoftë se ati refuzon prerazi t'ia japë, ai do të paguajë shumën e kërkuar për pajën e vajzave të virgjëra.</p> 
 <p><a name="an_22:18">22:18</a> Nuk do ta lësh të jetojë shtrigën.</p> 
 <p><a name="an_22:19">22:19</a> Kush çiftëzohet me një kafshë do të dënohet me vdekje.</p> 
 <p><a name="an_22:20">22:20</a> Kush i bën flijime një perëndie tjetër, veç Zotit, do të shfaroset.</p> 
 <p><a name="an_22:21">22:21</a> Mos keqtrajto të huajin dhe mos e mundo, sepse edhe ju ishit të huaj në vendin e Egjiptit.</p> 
 <p><a name="an_22:22">22:22</a> Nuk do të mundosh asnjë grua të ve, as asnjë jetim.</p> 
 <p><a name="an_22:23">22:23</a> Në rast se i mundon ata në një farë mënyre dhe ata bërtasin në drejtimin tim, unë do ta dëgjoj pa tjetër britmën e tyre;</p> 
 <p><a name="an_22:24">22:24</a> do të zemërohem dhe do t'ju vras me shpatë; gratë tuaja do të mbeten të veja dhe bijtë tuaj jetimë.</p> 
 <p><a name="an_22:25">22:25</a> Në rast se ti i jep para hua dikujt nga populli yt, të varfrin që është me ty, nuk do ta trajtosh si fajdexhi; nuk do t'i imponosh asnjë kamatë.</p> 
 <p><a name="an_22:26">22:26</a> Në qoftë se merr peng rrobën e fqinjit tënd, do t'ia kthesh para se të perëndojë dielli,</p> 
 <p><a name="an_22:27">22:27</a> sepse ajo është e vetmja mbulesë e tij dhe veshja me të cilën mbështjell trupin. Me se tjetër mund të flinte ai? Dhe po të ndodhë që ai të më drejtohet mua, unë do ta dëgjoj, sepse jam mëshirëplotë.</p> 
 <p><a name="an_22:28">22:28</a> Mos blasfemo Perëndinë dhe mos mallko princin e popullit tënd.</p> 
 <p><a name="an_22:29">22:29</a> Mos ngurro të më japësh detyrimin nga korrja jote dhe nga ajo që rrjedh nga mokrrat e tua. Do të më japësh të parëlindurin e bijve të tu.</p> 
 <p><a name="an_22:30">22:30</a> Do të veprosh njëlloj me lopën dhe me delen tënde: pjella e tyre e parë do të rrijë shtatë ditë pranë nënës; ditën e tetë do të ma japësh mua.</p> 
 <p><a name="an_22:31">22:31</a> Ju do të jeni për mua njerëz të shenjtë; nuk do të hani mish të asnjë kafshe të shqyer në fusha; hidhuani atë qenve".</p> 
 <p><a name="an_23:1">23:1</a> "Nuk do të hapësh asnjë fjalë të rreme dhe nuk do t'i japësh asnjë ndihmë të pabesit për t'u bërë dëshmitar i anshëm.</p> 
 <p><a name="an_23:2">23:2</a> Nuk do të shkosh pas shumicës për të bërë të keqen; dhe nuk do të dëshmosh në një çështje gjyqësore duke u radhitur nga ana e shumicës për të prishur drejtësinë.</p> 
 <p><a name="an_23:3">23:3</a> Nuk do të favorizosh as të varfrin në gjyqin e tij.</p> 
 <p><a name="an_23:4">23:4</a> Në rast se takon kaun e armikut tënd ose gomarin e tij që ka humbur rrugën, do t'ia kthesh atij.</p> 
 <p><a name="an_23:5">23:5</a> Në rast se sheh gomarin e atij që të urren të shtrirë për tokë nën barrën, ruhu se e braktis, por ndihmo të zotin ta zgjidhë.</p> 
 <p><a name="an_23:6">23:6</a> Mos shkel të drejtën e të varfrit tënd në gjyqin e tij.</p> 
 <p><a name="an_23:7">23:7</a> Shmangu nga çdo pavërtetësi; mos vrit të pafajshmin dhe të drejtin, sepse unë nuk do ta fal të ligun.</p> 
 <p><a name="an_23:8">23:8</a> Mos prano asnjë dhuratë, sepse dhurata verbon atë që sheh dhe prapëson fjalët e njerëzve të drejtë.</p> 
 <p><a name="an_23:9">23:9</a> Mos shtyp të huajin, sepse ju e njihni shpirtin e të huajit, sepse keni qenë të huaj në vendin e Egjiptit.</p> 
 <p><a name="an_23:10">23:10</a> Gjashtë vjet me radhë do të mbjellësh tokën tënde dhe do të korrësh frytet e saj;</p> 
 <p><a name="an_23:11">23:11</a> por vitin e shtatë do ta lësh të pushojë dhe ajo do të mbetet djerr, me qëllim që ta gëzojnë të varfrit e popullit tënd; dhe gjëja e fshatit do të hajë atë që kanë për të lënë ata. Po ashtu do të veprosh me vreshtin tënd dhe ullinjtë e tu.</p> 
 <p><a name="an_23:12">23:12</a> Gjashtë ditë do të bësh punën tënde por ditën e shtatë do të pushosh, me qëllim që kau yt dhe gomari yt të mund të pushojnë, dhe biri i shërbëtores sate dhe i huaji të mund ta marrin veten.</p> 
 <p><a name="an_23:13">23:13</a> Do t'u kushtoni kujdes tërë gjërave që ju kam thënë dhe nuk do ta shqiptoni emrin e perëndive të tjerë; të mos dëgjohet të dalë nga goja juaj.</p> 
 <p><a name="an_23:14">23:14</a> Tri herë në vit do të më kremtosh një festë.</p> 
 <p><a name="an_23:15">23:15</a> Do të kremtosh festën e të ndormëve. Shtatë ditë do të hash bukë pa maja, siç të kam urdhëruar, në kohën e caktuar në muajin e Abibit, sepse në atë muaj ti dole nga Egjipti; dhe askush nuk do të paraqitet para meje duarbosh.</p> 
 <p><a name="an_23:16">23:16</a> Do të kremtosh edhe festën e korrjes, të prodhimit të hershëm të punës sate, të asaj që ke mbjellë në ara; si dhe festën e të vjelave, në fund të vitit, kur do të mbledhësh nga arat frytet e punës sate.</p> 
 <p><a name="an_23:17">23:17</a> Tri herë në vit tërë meshkujt do të paraqiten para Perëndisë, Zotit.</p> 
 <p><a name="an_23:18">23:18</a> Nuk do të ofrosh gjakun e flisë sime bashkë me bukën e mbrujtur; dhe yndyra e flive të festës sime nuk do të teprojë deri në mëngjes.</p> 
 <p><a name="an_23:19">23:19</a> Do të çosh në shtëpinë e Zotit, Perëndisë tënd, të parat fruta të tokës. Nuk do ta ziesh kecin me qumështin e nënës së tij.</p> 
 <p><a name="an_23:20">23:20</a> Ja, pra, unë po dërgoj një Engjëll para teje që të të ruajë gjatë rrugës, dhe të të futë në vendin që kam përgatitur.</p> 
 <p><a name="an_23:21">23:21</a> Ki kujdes para tij dhe bindju zërit të tij; mos ngri krye kundër tij, sepse ai nuk do t'i falë shkeljet tuaja, sepse emri im gjendet në të.</p> 
 <p><a name="an_23:22">23:22</a> Por në qoftë se i bindesh plotësisht zërit të tij dhe bën të gjitha ato që do të them, unë do të jem armiku i armiqve të tu dhe kundërshtari i kundërshtarëve të tu;</p> 
 <p><a name="an_23:23">23:23</a> sepse Engjëlli im do të shkojë para teje dhe do të të futë në vendin e Amorejve, të Hitejve, të Perezejve, të Kananejve, të Hivejve dhe të Jebusejve, dhe unë do t'i shfaros ata.</p> 
 <p><a name="an_23:24">23:24</a> Nuk do përkulesh para perëndive të tyre, dhe nuk do t'u shërbesh. Nuk do të bësh atë që bëjnë ato; por do t'i shkatërrosh plotësisht dhe do të thyesh shtyllat e tyre.</p> 
 <p><a name="an_23:25">23:25</a> Shërbejini Zotit, Perëndisë tuaj, ai do të bekojë bukën tënde dhe ujin tënd; dhe unë do të largoj sëmundjen nga ti.</p> 
 <p><a name="an_23:26">23:26</a> Në vendin tënd nuk do të ketë asnjë grua që të dështojë, asnjë grua shterpë. Unë do ta plotësoj numrin e ditëve të tua.</p> 
 <p><a name="an_23:27">23:27</a> Unë do të dërgoj para teje tmerrin tim dhe do t'i jap dërmën çdo populli pranë të cilit do të arrish, do të bëj që të gjithë armiqtë e tu të të kthejnë kurrizin.</p> 
 <p><a name="an_23:28">23:28</a> Dhe do të dërgoj para teje grerëza, që do t'i përzënë Hivejtë, Kananejtë dhe Hitejtë para syve të tu.</p> 
 <p><a name="an_23:29">23:29</a> Nuk do t'i përzë ata para teje brenda një viti, me qëllim që vendi të mos kthehet në një shkrerëtirë dhe kafshët e fushave të mos shumëzohen kundër teje.</p> 
 <p><a name="an_23:30">23:30</a> Do t'i përzë para teje pak e nga pak, në mënyrë që ti të rritesh në numër dhe të shtiesh në dorë vendin.</p> 
 <p><a name="an_23:31">23:31</a> Dhe unë do t'i caktoj kufijtë e tu nga Deti i Kuq në detin e Filistejve dhe nga shkretëtira deri te Lumi; sepse unë do të lë në duart e tua banorët e vendit dhe ti do t'i dëbosh para syve të tu.</p> 
 <p><a name="an_23:32">23:32</a> Nuk do të lidhësh asnjë aleancë me ta, as edhe me perënditë e tyre.</p> 
 <p><a name="an_23:33">23:33</a> Ata nuk do të banojnë në vendin tënd, që të mos të bëjnë të mëkatosh kundër meje: ti do t'u shërbeje perëndive të tyre, dhe kjo do të ishte një lak".</p> 
 <p><a name="an_24:1">24:1</a> Pastaj Perëndia i tha Moisiut: "Ngjitu te Zoti, ti dhe Aaroni, Nadabi dhe Abihu si dhe shtatëdhjetë nga pleqtë e Izraelit, dhe adhuroni nga larg;</p> 
 <p><a name="an_24:2">24:2</a> pastaj Moisiu do t'i afrohet Zotit; por të tjerët nuk do t'i afrohen, as populli nuk ka për t'u ngjitur bashkë me atë".</p> 
 <p><a name="an_24:3">24:3</a> Atëherë Moisiu erdhi dhe i tregoi popullit tërë fjalët e Zotit dhe tërë ligjet. Dhe gjithë populli u përgjigj me një zë dhe tha: "Ne do të bëjmë tërë gjërat që Zoti ka thënë".</p> 
 <p><a name="an_24:4">24:4</a> Dhe Moisiu i shkroi tërë fjalët e Zotit; pastaj u ngrit herët në mëngjes dhe ngriti në këmbët e malit një altar dhe dymbëdhjetë shtylla për të dymbëdhjetë fiset e Izraelit.</p> 
 <p><a name="an_24:5">24:5</a> Pastaj dërgoi bij të rinj të Izraelit për të ofruar olokauste dhe për të flijuar dema të rinj si theror falënderimi ndaj Zotit.</p> 
 <p><a name="an_24:6">24:6</a> Dhe Moisiu mori gjysmën e gjakut dhe e vuri në legenë; dhe gjysmën tjetër të gjakut e shpërndau mbi altar.</p> 
 <p><a name="an_24:7">24:7</a> Pastaj mori librin e besëlidhjes dhe ia lexoi popullit, i cili tha: "Ne do të bëjmë tërë ato që ka thënë Zoti, dhe do t'i bindemi".</p> 
 <p><a name="an_24:8">24:8</a> Pastaj Moisiu mori gjakun, spërkati popullin me të dhe tha: "Ja gjaku i besëlidhjes që Zoti ka lidhur me ju sipas tërë këtyre fjalëve".</p> 
 <p><a name="an_24:9">24:9</a> Pastaj Moisiu dhe Aaroni, Nadabi dhe Abihu dhe shtatëdhjetë nga pleqtë e Izraelit u ngjitën,</p> 
 <p><a name="an_24:10">24:10</a> dhe panë Perëndinë e Izraelit. Nën këmbët e tij ishte si një dysheme e punuar me safir, e qartë si qielli vetë.</p> 
 <p><a name="an_24:11">24:11</a> Por ai nuk e shtriu dorën kundër krerëve të bijve të Izraelit; dhe ata e panë Perëndinë, dhe hëngrën dhe pinë.</p> 
 <p><a name="an_24:12">24:12</a> Pastaj Zoti i tha Moisiut: "Ngjitu tek unë në mal dhe qëndro aty; dhe unë do të jap disa pllaka prej guri, ligjin dhe urdhërimet që kam shkruar, me qëllim që ti t'ua mësosh atyre".</p> 
 <p><a name="an_24:13">24:13</a> Pas kësaj Moisiu u ngrit bashkë me Jozueun zbatuesin e tij; dhe Moisiu u ngjit në malin e Perëndisë.</p> 
 <p><a name="an_24:14">24:14</a> Por pleqve u tha: "Na prisni këtu, deri sa të kthehemi tek ju. Ja, Aaroni dhe Huri janë me ju; kushdo që ka probleme le t'u drejtohet atyre".</p> 
 <p><a name="an_24:15">24:15</a> Moisiu, pra, u ngjit në mal dhe reja e mbuloi përsëri malin.</p> 
 <p><a name="an_24:16">24:16</a> Tani lavdia e Zotit mbeti në malin e Sinait dhe reja e mbuloi atë gjashtë ditë; ditën e shtatë Zoti thirri Moisiun nga mesi i resë.</p> 
 <p><a name="an_24:17">24:17</a> Dhe pamja e lavdisë së Zotit dukej në sytë e bijve të Izraelit si një zjarr që digjej në majën e malit.</p> 
 <p><a name="an_24:18">24:18</a> Kështu Moisiu hyri në mes të resë dhe u ngjit në mal; dhe Moisiu mbeti në mal dyzet ditë dhe dyzet net.</p> 
 <p><a name="an_25:1">25:1</a> Zoti i foli Moisiut duke thënë:</p> 
 <p><a name="an_25:2">25:2</a> "U thuaj bijve të Izraelit që të më bëjnë një ofertë; do ta pranoni ofertën nga çdo njeri që e bën i shtyrë nga zemra e tij.</p> 
 <p><a name="an_25:3">25:3</a> Dhe kjo është oferta që do të pranoni prej tyre: ar, argjend dhe bronz;</p> 
 <p><a name="an_25:4">25:4</a> stofa me ngjyrë vjollce, të purpurt, të kuqe flakë; li të hollë dhe lesh dhie;</p> 
 <p><a name="an_25:5">25:5</a> lëkura dashi të ngjyrosura në të kuq, lëkurë baldose dhe dru akacie;</p> 
 <p><a name="an_25:6">25:6</a> vaj për dritën e shandanit, aroma për vajin e vajosjes dhe për temianin erëmirë;</p> 
 <p><a name="an_25:7">25:7</a> gurë oniksi dhe gurë për të ngallmuar në petkun e priftërinjve dhe në gjoksore.</p> 
 <p><a name="an_25:8">25:8</a> Le të më bëjnë një shenjtërore, që unë të banoj në mes tyre.</p> 
 <p><a name="an_25:9">25:9</a> Ju do ta bëni atë sipas tërë asaj që unë do t'iu tregoj, si për modelin e tabernakullit ashtu edhe për modelin e të gjitha orendive.</p> 
 <p><a name="an_25:10">25:10</a> Do të bëjnë, pra, një arkë prej druri të akacies, i gjatë dy kubitë e gjysmë, i gjërë një kubit e gjysmë dhe i lartë një kubit e gjysmë.</p> 
 <p><a name="an_25:11">25:11</a> Do ta veshësh nga brenda dhe nga jashtë; me ar safi dhe sipër do t'i bësh një kurorë ari, që të sillet përqark.</p> 
 <p><a name="an_25:12">25:12</a> Do të shkrish për të katër unaza ari dhe do t'i vësh në katër këmbët e saj: dy unaza nga një anë dhe dy unaza nga ana tjetër.</p> 
 <p><a name="an_25:13">25:13</a> Do të bësh edhe disa shtiza prej druri të akacies dhe do t'i veshësh me ar.</p> 
 <p><a name="an_25:14">25:14</a> Pastaj do t'i kalosh shtizat nëpër unazat e arkës, për ta mbajtur.</p> 
 <p><a name="an_25:15">25:15</a> Shtizat do të qëndrojnë në unazat e arkës; nuk do të hiqen prej asaj.</p> 
 <p><a name="an_25:16">25:16</a> Dhe në arkë do të vësh Dëshminë që do të të jap.</p> 
 <p><a name="an_25:17">25:17</a> Do të bësh edhe një pajtues prej ari safi; gjatësia e tij do të jetë dy kubitë e gjysmë, dhe gjerësia e tij një kubit e gjysmë.</p> 
 <p><a name="an_25:18">25:18</a> Do të bësh pastaj dy kerubinë prej ari; këta do të punohen me çekiç në të dy skajet e pajtuesit;</p> 
 <p><a name="an_25:19">25:19</a> bëje një kerubin në një nga skajet dhe një kerubin në skajin tjetër; kerubinët do t'i bëni prej një cope të vetme me pajtuesin në skajet e tij.</p> 
 <p><a name="an_25:20">25:20</a> Dhe kerubinët do t'i kenë krahët e hapura me drejtim lart, në mënyrë që të mbulojnë pajtuesin me krahët e tyre; do të kenë drejtim nga njëri tjetri, ndërsa fytyrat e kerubinëve do të jenë të kthyera në drejtim të pajtuesit.</p> 
 <p><a name="an_25:21">25:21</a> Do ta vësh pastaj pajtuesin lart, mbi arkën; dhe në arkë do të futësh Dëshminë që do të të jap.</p> 
 <p><a name="an_25:22">25:22</a> Aty unë do të të takoj, nga lart, mbi pajtuesin, midis dy kerubinëve që janë mbi arkën e dëshmisë, do të të njoftoj tërë urdhërat që do të të jap për bijtë e Izraelit.</p> 
 <p><a name="an_25:23">25:23</a> Do të bësh edhe një tryezë prej druri të akacies, e gjatë dy kubitë, e gjërë një kubit dhe e lartë një kubit e gjysmë.</p> 
 <p><a name="an_25:24">25:24</a> Do ta veshësh me ar safi dhe do t'i bësh rreth e qark një kurorë prej ari.</p> 
 <p><a name="an_25:25">25:25</a> Do t'i bësh rreth e përqark një buzë të lartë një pëllëmbë dore dhe rreth kësaj buze një kurorë prej ari.</p> 
 <p><a name="an_25:26">25:26</a> Do t'i bësh gjithashtu katër unaza ari dhe do t'i vësh unazat në katër qoshet, që ndodhen në katër këmbët e tryezës.</p> 
 <p><a name="an_25:27">25:27</a> Unazat do të jenë pranë buzës për të kaluar shufrat e caktuara që do ta mbajnë tryezën.</p> 
 <p><a name="an_25:28">25:28</a> Shufrat do t'i bësh me dru të akacies dhe do t'i veshësh me ar; ato do të shërbejnë për të mbajtur tryezën.</p> 
 <p><a name="an_25:29">25:29</a> Do të përgatisësh edhe pjatat e tij, gotat e tij, kupat e tij dhe filxhanët e tij me të cilët bëhen libacionet; dhe do t'i bësh me ar safi.</p> 
 <p><a name="an_25:30">25:30</a> Dhe do të vësh mbi tryezë bukën e paraqitjes, që do të rrijë vazhdimisht para meje.</p> 
 <p><a name="an_25:31">25:31</a> Do të përgatisësh një shandan prej ari safi; shandani, këmba dhe trungu i tij do të punohen me çekiç; kupat, mollët dhe lulet e tij do të jenë një copë.</p> 
 <p><a name="an_25:32">25:32</a> Nga anët e tij do të dalin gjashtë krahë: tre krahë nga njëra anë e shandanit dhe tre krahë nga ana tjetër e tij;</p> 
 <p><a name="an_25:33">25:33</a> mbi njerin krah do të modelohen tri kupa në formë të bajames, me një mollë dhe një lule, dhe mbi krahun tjetër tri kupa në formë të bajames, me një mollë dhe një lule. Kështu do të veprohet për gjashtë krahët që dalin nga shandani.</p> 
 <p><a name="an_25:34">25:34</a> Në trungun e shandanit do të ketë katër kupa në formë të bajames, me mollët dhe lulet e tyre.</p> 
 <p><a name="an_25:35">25:35</a> Do të ketë një mollë poshtë dy krahëve të parë që dalin prej tij, një mollë poshtë dy krahëve të tjerë që dalin jashtë tij, dhe një mollë poshtë dy krahëve të fundit që dalin prej shandanit: kështu  do të bëhet për të gjashtë krahët që dalin  nga shandani.</p> 
 <p><a name="an_25:36">25:36</a> Këto mollë dhe këta krahë, do të përbëjnë tërësinë, shandani do të jetë prej ari safi dhe i punuar me çekiç.</p> 
 <p><a name="an_25:37">25:37</a> Do të bësh edhe shtatë llambat e tij, të cilat duhet të vendosen në mënyrë që të ndriçojnë pjesën e përparme të shandanit.</p> 
 <p><a name="an_25:38">25:38</a> Dhe tërë veglat për të lëvizur qiririn dhe mbajtësin e tij do të jenë prej ari safi.</p> 
 <p><a name="an_25:39">25:39</a> Shandani dhe veglat e tij do të bëhen me një talent prej ari të papërzier.</p> 
 <p><a name="an_25:40">25:40</a> Dhe shiko të bësh çdo gjë simbas modelit që t'u tregua në mal".</p> 
 <p><a name="an_26:1">26:1</a> "Do të bësh pastaj tabernakullin me dhjetë pëlhura prej liri të hollë të përdredhur, me fije ngjyrë vjollce, të purpurt dhe flakë të kuqe, së bashku me kerubinë të punuar artistikisht.</p> 
 <p><a name="an_26:2">26:2</a> Gjatësia e çdo pëlhure do të jetë njëzet e tetë kubitë dhe gjerësia e çdo pëlhure katër kubitë; të gjitha pëlhurat do të kenë po atë masë.</p> 
 <p><a name="an_26:3">26:3</a> Pesë pëlhura do të bashkohen midis tyre dhe pesë pëlhurat e tjera do të bashkohen gjithashtu midis tyre.</p> 
 <p><a name="an_26:4">26:4</a> Do të bësh sythe ngjyrë vjollce mbi buzën e pëlhurës së jashtme të serisë së parë; të njëjtën gjë do të bësh në buzën e pëlhurës së jashtme të serisë së dytë.</p> 
 <p><a name="an_26:5">26:5</a> Do të bësh pesëdhjetë sythe mbi pëlhurën e parë dhe pesëdhjetë sythe mbi buzën e pëlhurës së jashtme: këto sythe do të korrespondojnë me njëri-tjetrin.</p> 
 <p><a name="an_26:6">26:6</a> Dhe do të bësh pesëdhjetë kapëse ari dhe do t'i bashkosh pëlhurat njëra me tjetrën me anë të kapëseve, në mënyrë që tabernakulli të formojë një të tërë.</p> 
 <p><a name="an_26:7">26:7</a> Do të bësh gjithashtu pëlhurë me lesh dhie, që të shërbejnë si çadër mbi tabernakullin: do të bësh njëmbëdhjetë pëlhura të tilla.</p> 
 <p><a name="an_26:8">26:8</a> Gjatësia e çdo pëlhure do të jetë tridhjetë kubitë dhe gjerësia e çdo pëlhure katër kubitë; të njëmbëdhjetë pëlhurat do të kenë të gjitha po atë masë.</p> 
 <p><a name="an_26:9">26:9</a> Do të bashkosh pesë pëlhurat midis tyre, dhe gjashtë të tjerat midis tyre; do ta ripalosësh mbi vetveten pëlhurën e gjashtë në pjesën e përparme të çadrës.</p> 
 <p><a name="an_26:10">26:10</a> Do të bësh gjithashtu pesëdhjetë sythe mbi buzën e pëlhurës së jashtme të serisë së parë dhe pesëdhjetë sythe në buzën e pëlhurës së jashtme të serisë së dytë të pëlhurave.</p> 
 <p><a name="an_26:11">26:11</a> Do të bësh edhe pesëdhjetë kapëse prej bronzi dhe do t'i futësh kapëset në sythet, duke e bashkuar kështu çadrën në mënyrë që të formojnë një të tërë.</p> 
 <p><a name="an_26:12">26:12</a> Nga pjesa që tepron nga pëlhurat e çadrës, gjysma e pëlhurës së tepërt do të bjerë mbi pjesën e poshtme të tabernakullit;</p> 
 <p><a name="an_26:13">26:13</a> dhe kubiti nga një anë dhe kubiti nga ana tjetër që janë të tepërt në gjatësinë e pëlhurave të çadrës, do të bien mbi të dy anët e tabernakullit, njëri nga një krah dhe tjetri në krahun tjetër për ta mbuluar atë.</p> 
 <p><a name="an_26:14">26:14</a> Do të bësh gjithashtu një mbulesë për çadrën me lëkura dashi të ngjyrosura në të kuq, dhe mbi këtë një tjetër mbulesë me lëkura baldose.</p> 
 <p><a name="an_26:15">26:15</a> Do të bësh për tabernakullin disa dërrasa prej druri të akacies, të vendosura më këmbë.</p> 
 <p><a name="an_26:16">26:16</a> Gjatësia e një dërrase do të jetë dhjetë kubitë dhe gjerësia e saj një kubitë e gjysëm.</p> 
 <p><a name="an_26:17">26:17</a> Çdo dërrasë do të ketë dy kllapa për të bashkuar një dërrasë me tjetrën; kështu do të veprosh për të gjitha dërrasat e tabernakullit.</p> 
 <p><a name="an_26:18">26:18</a> Do të bësh kështu dërrasat e tabernakullit, njëzet dërrasa për anën jugore.</p> 
 <p><a name="an_26:19">26:19</a> Do të vësh dyzet baza argjendi poshtë njëzet dërrasave: dy baza poshtë secilës dërrasë për të dy kllapat e veta.</p> 
 <p><a name="an_26:20">26:20</a> Do të bësh edhe njëzet dërrasa për krahun e dytë të tabernakullit, për anën e tij veriore,</p> 
 <p><a name="an_26:21">26:21</a> dhe dyzet bazat e tyre prej argjendi, dy baza nën çdo dërrasë.</p> 
 <p><a name="an_26:22">26:22</a> Për krahun e pasmë të tabernakullit, në drejtim të perëndimit, do të bësh gjashtë dërrasa.</p> 
 <p><a name="an_26:23">26:23</a> Do të bësh edhe dy dërrasa për të dy qoshet e pasme të tabernakullit.</p> 
 <p><a name="an_26:24">26:24</a> Ato do të çiftëzohen poshtë dhe do të bashkohen lart me një unazë. Kështu ka për të ndodhur me të dyja dërrasat, që ndodhen në të dy qoshet.</p> 
 <p><a name="an_26:25">26:25</a> Do të ketë, pra, tetë dërrasa me bazat e tyre prej argjendi: gjashtëmbëdhjetë baza, dy baza poshtë çdo dërrase.</p> 
 <p><a name="an_26:26">26:26</a> Do të bësh edhe disa traversa prej druri të akacies: pesë për dërrasat e njërës anë të tabernakullit,</p> 
 <p><a name="an_26:27">26:27</a> pesë traversa për dërrasat e anës tjetër të tabernakullit dhe pesë traversa për dërrasat e pjesës së pasme të tabernakullit, në drejtim të perëndimit.</p> 
 <p><a name="an_26:28">26:28</a> Traversa qëndrore, në mes të dërrasave, do të kalojë nga njëra anë në tjetrën.</p> 
 <p><a name="an_26:29">26:29</a> Do t'i veshësh me ar dërrasat dhe do t'i bësh prej ari unazat e tyre nëpër të cilat do të kalojnë traversat, dhe do t'i veshësh me ar traversat.</p> 
 <p><a name="an_26:30">26:30</a> Do ta ngresh tabernakullin me trajtën e përpiktë që t'u tregua në mal.</p> 
 <p><a name="an_26:31">26:31</a> Do të bësh një vel me fije në ngjyrë vjollce, të purpurt, flakë të kuqe dhe me li të hollë dhe të përdredhur, të stolisur me kerubinë të punuar artistikisht,</p> 
 <p><a name="an_26:32">26:32</a> dhe do ta varësh në katër shtylla prej akacieje të veshura me ar, me grremçat e tyre të arta të vëna mbi baza argjendi.</p> 
 <p><a name="an_26:33">26:33</a> Do ta varësh velin në kapëset; dhe aty, në anën e brendshme të velit, do të futësh arkën e dëshmisë; veli do t'ju shërbejë si ndarës midis vendit të shenjtë dhe vendit shumë të shenjtë.</p> 
 <p><a name="an_26:34">26:34</a> Pastaj do ta vësh pajtuesin mbi arkën e dëshmisë në vendin shumë të shenjtë.</p> 
 <p><a name="an_26:35">26:35</a> Jashtë velit do të vësh përkundrazi tryezën, ndërsa shandani do të shkojë përballë tryezës në krahun jugor të tabernakullit, dhe do ta vendosësh tryezën në krahun verior.</p> 
 <p><a name="an_26:36">26:36</a> Do të bësh gjithashtu për hyrjen e çadrës një perde me fije në ngjyrë vjollce, të purpurt, flakë të kuqe dhe prej liri të përdredhur, puna e një qëndistari.</p> 
 <p><a name="an_26:37">26:37</a> Do të bësh gjithashtu pesë shtylla akacieje për perden dhe do t'i veshësh me ar; grremçat e tyre do të jenë prej ari dhe do të shkrish për to pesë baza prej bronzi".</p> 
 <p><a name="an_27:1">27:1</a> "Do të bësh edhe një altar prej druri të akacies, i gjatë pesë kubitë dhe i gjerë pesë kubitë; altari do të jetë katror dhe do të ketë tre kubitë lartësi.</p> 
 <p><a name="an_27:2">27:2</a> Në katër qoshet e tij do të bësh brinj, që do të formojnë një tërësi me të; dhe do ta veshësh atë me bronz.</p> 
 <p><a name="an_27:3">27:3</a> Do të bësh edhe enët e tij për të mbledhur hirin, lopatëzat e tij, legenët e tij, pirunjtë e tij dhe mangallët e tij; të gjitha veglat e tij do t'i bësh prej bronzi.</p> 
 <p><a name="an_27:4">27:4</a> Do t'i bësh gjithashtu një grilë prej bronzi në formë rrjete dhe mbi rrjetë, në katër qoshet e tij, do të bësh katër unaza prej bronzi;</p> 
 <p><a name="an_27:5">27:5</a> dhe do ta vësh nën kornizën e altarit, në pjesën e poshtme, në mënyrë që rrjeta të ndodhet në gjysmën e lartësisë së altarit.</p> 
 <p><a name="an_27:6">27:6</a> Do të bësh edhe disa shufra për altarin, shufra me drurin e akacies, dhe do t'i veshësh me bronz.</p> 
 <p><a name="an_27:7">27:7</a> Shufrat do të kalojnë nëpër unazat; dhe shufrat do të jenë në të dy anët e altarit, kur ky do të duhet të bartet.</p> 
 <p><a name="an_27:8">27:8</a> Do ta bësh me dërrasa dhe bosh nga brenda; duhet ta bësh ashtu siç t'u tregua në mal.</p> 
 <p><a name="an_27:9">27:9</a> Do të bësh edhe oborrin e tabernakullit; nga ana e jugut, oborri do të ketë perde prej liri të hollë të përdredhur, me një gjatësi prej njëqind kubitësh nga një anë,</p> 
 <p><a name="an_27:10">27:10</a> dhe njëzet shtylla me njëzet bazat e tyre prej bronzi; grremçat e shtyllës dhe shtizat e tyre do të jenë prej argjendi.</p> 
 <p><a name="an_27:11">27:11</a> Kështu edhe në gjatësinë nga ana e veriut, do të ketë perde me një gjatësi prej njëqind kubitësh, me njëzet shtylla dhe njëzet bazat e tyre prej bronzi; grremçat e shtyllave do të jenë prej argjendi.</p> 
 <p><a name="an_27:12">27:12</a> Dhe për gjerësinë e oborrit nga ana e perëndimit, do të ketë pesëdhjetë kubitë perdesh me dhjetë shtyllat dhe dhjetë bazat e tyre.</p> 
 <p><a name="an_27:13">27:13</a> Nga ana lindore gjerësia e oborrit do të jetë gjithashtu pesëdhjetë kubitë.</p> 
 <p><a name="an_27:14">27:14</a> Nga një anë e portës së hyrjes do të ketë pesëmbëdhjetë kubitë perde, me tri shtyllat dhe tri bazat e tyre;</p> 
 <p><a name="an_27:15">27:15</a> dhe nga ana tjetër do të ketë gjithashtu pesëmbëdhjetë kubitë perde me tri shtyllat dhe tri bazat e tyre.</p> 
 <p><a name="an_27:16">27:16</a> Për portën e hyrjes në oborr do të ketë një perde prej njëzet kubitësh, me fill ngjyrë vjollce, të purpurt, flakë të kuqe dhe prej liri të hollë të përdredhur, punë e një qëndistari, me katër shtyllat dhe katër bazat e tyre.</p> 
 <p><a name="an_27:17">27:17</a> Tërë shtyllat rreth oborrit do të bashkohen me shtiza argjendi; grremçat e tyre do të jenë prej argjendi dhe bazat e tyre prej bronzi.</p> 
 <p><a name="an_27:18">27:18</a> Gjatësia e oborrit do të jetë njëqind kubitë, gjerësia pesëdhjetë kubitë dhe lartësia pesë kubitë, me perde prej liri të hollë të përdredhur dhe me bazat prej bronzi.</p> 
 <p><a name="an_27:19">27:19</a> Të gjitha veglat e caktuara për shërbimin e tabernakullit, tërë kunjat e tij dhe tërë kunjat e oborrit do të jenë prej bronzi.</p> 
 <p><a name="an_27:20">27:20</a> Do të urdhërosh bijtë e Izraelit që të sjellin vaj ulliri safi prej ullinjsh të shtypur, për dritën e shandanit për t'i mbajtur vazhdimisht të ndezura llambat.</p> 
 <p><a name="an_27:21">27:21</a> Në çadrën e mbledhjes, jashtë velit që ndodhet përpara dëshmisë, Aaroni dhe bijtë e tij do t'i mbajnë llambat të ndezura, në mënyrë që të digjen nga mbrëmja deri në mëngjes para Zotit. Kjo do të jetë  një rregull e përhershme midis bijve të  Izraelit për të gjithë brezat e ardhshëm".</p> 
 <p><a name="an_28:1">28:1</a> "Pastaj afro pranë vetes sate Aaronin, tët vëlla, dhe bijtë e tij së bashku me të, nga gjiri i bijve të Izraelit, që të më shërbejnë mua si prift; e kam fjalën për Aaronin, Nadabin, Eleazarin dhe Ithamarin, bij të Aaronit.</p> 
 <p><a name="an_28:2">28:2</a> Dhe do t'i bësh Aaronit, vëllait tënd, rroba të shenjta, për t'i dhënë nder e hijeshi.</p> 
 <p><a name="an_28:3">28:3</a> Do të flasësh me të gjithë personat e aftë, që i kam mbushur me frymën e diturisë, dhe ata t'i bëjnë rrobat e Aaronit për ta shenjtëruar, me qëllim që të më shërbejnë mua si prift.</p> 
 <p><a name="an_28:4">28:4</a> Dhe këto janë rrobat që do të bëjnë: një pektoral, një efod, një mantel, një tunikë e thurur me shtiza, një çallmë dhe një brez. Do të bëjnë, pra, rroba të shenjta për Aaronin, vëllanë tënd dhe për  bijtë e tij, me qëllim që të më shërbejnë mua  si prift;</p> 
 <p><a name="an_28:5">28:5</a> ata do të përdorin ar dhe fill ngjyrë vjollce, të purpurt, flakë të kuqe dhe li të hollë.</p> 
 <p><a name="an_28:6">28:6</a> Do ta bësh efodin me ar dhe fill ngjyrë vjollce, të purpurt, të kuqe flakë si dhe me fill liri të hollë dhe të përdredhur, të punuar artistikisht.</p> 
 <p><a name="an_28:7">28:7</a> Në dy skajet e tij do të ketë të lidhura dy supore, me qëllim që të mbahet si një e tërë.</p> 
 <p><a name="an_28:8">28:8</a> Brezi i punuar artistikisht, që ndodhet mbi efodin, do të ketë po atë punë të efodit: prej ari dhe me fije ngjyrë vjollce, të purpurt, me flakë të kuqe dhe prej liri të hollë të përdredhur.</p> 
 <p><a name="an_28:9">28:9</a> Pastaj do të marrësh dy gurë oniksi dhe do të gdhendësh mbi ta emrat e bijve të Izraelit:</p> 
 <p><a name="an_28:10">28:10</a> gjashtë nga emrat e tyre mbi një gur dhe gjashtë emrat e tjerë mbi gurin tjetër, sipas radhës së tyre të lindjes.</p> 
 <p><a name="an_28:11">28:11</a> Do të gdhendësh mbi këta gurë emrat e bijve të Izraelit ashtu siç bën prerësi i gurit në gdhendjen e një vule; do t'i futësh në rrathë ari.</p> 
 <p><a name="an_28:12">28:12</a> Do t'i vësh të dy gurët mbi supet e efodit, si gurë kujtimore për bijtë e Izraelit; dhe Aaroni do t'i çojë emrat e tyre si një kujtim para Zotit mbi dy shtyllat e tij.</p> 
 <p><a name="an_28:13">28:13</a> Do të bësh gjithashtu rrathë ari</p> 
 <p><a name="an_28:14">28:14</a> dhe dy zinxhirë prej ari safi, të thurur si një litar, dhe do të vësh në rrathët zinxhirët e thurur në këtë mënyrë.</p> 
 <p><a name="an_28:15">28:15</a> Do të bësh gjithashtu pektoralin e gjykimit, të punuar në mënyrë artistike; do ta bësh punën si për efodin: prej ari, me fill ngjyrë vjollce, të purpurt dhe flakë të kuqe, si dhe me li të hollë të përdredhur.</p> 
 <p><a name="an_28:16">28:16</a> Do të jetë katror dhe i palosur më dysh; do të jetë një pëllëmbë i gjatë dhe një pëllëmbë i gjerë.</p> 
 <p><a name="an_28:17">28:17</a> Dhe do të ngallmosh katër radhë gurësh: në radhën e parë një sardonio, një topaz dhe një smerald;</p> 
 <p><a name="an_28:18">28:18</a> në radhën e dytë: një bruz, një safir dhe një diamant;</p> 
 <p><a name="an_28:19">28:19</a> në radhën e tretë: një hiacint, një agat dhe një ametist;</p> 
 <p><a name="an_28:20">28:20</a> në radhën e katërt: një grisolist, një oniks dhe një diaspër. Këta gurë do të ngallmohen në rrathët e tyre të artë.</p> 
 <p><a name="an_28:21">28:21</a> Dhe gurët do t'u korrespondojnë emrave të bijve të Izraelit: dymbëdhjetë, simbas emrave të tyre, të gdhendur si vula, secila me emrin e fiseve të Izraelit.</p> 
 <p><a name="an_28:22">28:22</a> Do të bësh gjithashtu mbi pektoral zinxhirë të vegjël prej ari safi të thurur si kordonë.</p> 
 <p><a name="an_28:23">28:23</a> Pastaj do të bësh mbi pektoral dyj unaza prej ari, dhe do t'i vësh të dy unazat në dy skajet e pektoralit.</p> 
 <p><a name="an_28:24">28:24</a> Pastaj do t'i fiksosh dy kordonat prej ari në dy unazat në skajet e pektoralit;</p> 
 <p><a name="an_28:25">28:25</a> dhe dy majat e tjera të dy kordonëve do t'i lidhësh me të dy rrathët dhe do t'i vendosësh mbi dy supet e efodit, nga përpara.</p> 
 <p><a name="an_28:26">28:26</a> Do të bësh edhe dy unaza ari dhe do t'i vendosësh në dy skajet e pektoralit, mbi palën e tij, që ndodhet në pjesën e brendshme të efodit.</p> 
 <p><a name="an_28:27">28:27</a> Do të bësh dy unaza të tjera ari dhe do t'i vendosësh mbi të dy supet e efodit poshtë, në pjesën e përparme pranë pikës së bashkimit, mbi brezin e punuar artistikisht të efodit.</p> 
 <p><a name="an_28:28">28:28</a> Dhe pektorali do të fiksohet me anë të dy unazave të tij në unazat e efodit me një kordon ngjyrë vjollce, në mënyrë që pektorali të ndodhet mbi brezin e punuar artistikisht të efodit dhe të mos shkëputet dot prej këtij të fundit.</p> 
 <p><a name="an_28:29">28:29</a> Kështu Aaroni do t'i çojë emrat e bijve të Izraelit të skalitur në pektoralin e gjykimit, mbi zemrën e tij, kur do të hyjë në shenjtërore, në kujtim të përjetshëm përpara Zotit.</p> 
 <p><a name="an_28:30">28:30</a> Do të vësh mbi pektoralin e gjykimit Urim-in dhe Thumim-in; dhe do të jenë mbi zemrën e Aaronit kur të paraqitet përpara Zotit. Kështu Aaroni do të çojë gjykimin e bijve të Izraelit mbi zemrën e tij para Zotit, vazhdimisht.</p> 
 <p><a name="an_28:31">28:31</a> Do të bësh edhe mantelin e efodit, krejt në ngjyrë vjollce.</p> 
 <p><a name="an_28:32">28:32</a> Në mes të tij do të ketë një hapje për të kaluar kokën; rreth e qark kësaj hapjeje do të ketë një buzë prej stofi të punuar, si hapja e një parzmoreje, me qëllim që të mos shqyhet.</p> 
 <p><a name="an_28:33">28:33</a> Rreth e qark kësaj buze të mantelit do të bësh disa shegë ngjyrë vjollce, të purpurt dhe flakë të kuqe, dhe rreth tyre, zile ari;</p> 
 <p><a name="an_28:34">28:34</a> një zile ari dhe një shegë, një zile ari dhe një shegë, rreth e qark, mbi buzën e mantelit.</p> 
 <p><a name="an_28:35">28:35</a> Aaroni do ta përdorë për të kryer shërbimin; dhe tingulli i saj do të dëgjohet kur të hyjë në vendin e shenjtë përpara Zotit dhe kur të dalë andej, me qëllim që ai të mos vdesë.</p> 
 <p><a name="an_28:36">28:36</a> Do të bësh edhe një pllakë prej ari safi dhe mbi të do të gdhendësh, ashtu siç bëhet mbi një vulë, fjalët: SHENJTÉRI ZOTIT.</p> 
 <p><a name="an_28:37">28:37</a> Do t'i lidhësh asaj një rrip ngjyrë vjollce, për ta bashkuar me çallmën; ajo duhet të ndodhet në pjesën e përparme të çallmës.</p> 
 <p><a name="an_28:38">28:38</a> Kështu do të qëndrojnë mbi ballin e Aaronit, dhe Aaroni do të mbajë fajin të shoqëruar me gjërat e shenjta të paraqitura nga bijtë e Izraelit, në çdo lloj ofertash të shenjta; ajo do të rrijë vazhdimisht  mbi ballin e tij, në mënyrë që ato të  jenë të mirëpritura nga Zoti.</p> 
 <p><a name="an_28:39">28:39</a> Do të endësh gjithashtu tunikën prej liri të hollë, të punuar me shtiza; do të bësh një çallmë prej liri të hollë dhe një brez, një punë qëndistari.</p> 
 <p><a name="an_28:40">28:40</a> Për bijtë e Aaronit do të bësh disa tunika, breza dhe mbulesa koke, me qëllim që t'u japësh atyre nder dhe hijeshi.</p> 
 <p><a name="an_28:41">28:41</a> Me ato do të veshësh më vonë vëllanë tënd Aaronin dhe bijtë e tij bashkë me të; ti do t'i vajosësh, do t'i shugurosh dhe do t'i shenjtërosh, që të më shërbejnë si priftërinj.</p> 
 <p><a name="an_28:42">28:42</a> Do t'u bësh gjithashtu disa pantallona prej liri për të mbuluar lakuriqësinë e tyre; ato do të shkojnë nga ijët deri te kofshët.</p> 
 <p><a name="an_28:43">28:43</a> Aaroni dhe bijtë e tij do t'i veshin kur të hyjnë në çadrën e mbledhjeve, ose kur t'i afrohen altarit për të bërë shërbimin në vendin e shenjtë, me qëllim që mos bëhen fajtorë dhe të mos vdesin. Ky  është një statut i përjetshëm për të dhe për  trashëgimtarët e tij".</p> 
 <p><a name="an_29:1">29:1</a> "Kjo është ajo që do të bësh për t'i shuguruar në mënyrë që të më shërbejnë si priftërinj. Merr një dem të vogël dhe dy desh pa të meta,</p> 
 <p><a name="an_29:2">29:2</a> disa bukë pa maja, ëmbëlsira pa maja të zëna me vaj dhe revani pa maja të lyer me vaj; (do t'i bësh me majë mielli të grurit).</p> 
 <p><a name="an_29:3">29:3</a> Do t'i vësh në një shportë dhe do t'i çosh bashkë me demin e vogël dhe dy deshtë.</p> 
 <p><a name="an_29:4">29:4</a> Do ta afrosh Aaronin dhe bijtë e tij në hyrjen e çadrës së mbledhjes dhe do t'i lash me ujë.</p> 
 <p><a name="an_29:5">29:5</a> Pastaj do të marrësh rrobat dhe do ta riveshësh Aaronin me tunikën, me mantelin e efodit, me efodin dhe me pektoralin, dhe do t'i ngjeshësh brezin e punuar artistikisht të efodit.</p> 
 <p><a name="an_29:6">29:6</a> Do t'i vësh mbi krye çallmën dhe mbi çallmën do të vësh diademën e shenjtë.</p> 
 <p><a name="an_29:7">29:7</a> Pastaj do të marrësh vajin e vajosjes, do ta derdhësh mbi kryet e tij dhe do ta vajosësh.</p> 
 <p><a name="an_29:8">29:8</a> Pastaj do t'i afrosh bijtë e tij dhe do t'u riveshësh tunikat.</p> 
 <p><a name="an_29:9">29:9</a> Do t'u ngjeshësh Aaronit dhe bijve të tij brezat dhe do të vësh mbi ta mbulesa kokash; priftëria do t'iu përkasë atyre për gjithë jetën. Kështu do të shugurosh Aaronin dhe bijtë e tij.</p> 
 <p><a name="an_29:10">29:10</a> Pastaj do të afrosh demin e vogël para çadrës së mbledhjes; dhe Aaroni dhe bijtë e tij do të vënë duart e tyre mbi kokën e demit të vogël.</p> 
 <p><a name="an_29:11">29:11</a> Dhe do ta therësh demin e vogël para Zotit, në hyrje të çadrës së mbledhjes.</p> 
 <p><a name="an_29:12">29:12</a> Do të marrësh pastaj gjakun e demit të vogël dhe do ta vësh me gishtin tënd mbi brirët e altarit, dhe gjithë mbetjen e gjakut do ta derdhësh në këmbët e altarit.</p> 
 <p><a name="an_29:13">29:13</a> Do të marrësh gjithashtu gjithë dhjamin që mbulon zorrët, bulën e ngjitur me mëlçinë dhe dy veshkat me dhjamin që kanë sipër, dhe do t'i tymosësh mbi altarin.</p> 
 <p><a name="an_29:14">29:14</a> Por mishin e demit të vogël, lëkurën dhe fëlliqësirat e tij do t'i djegësh me zjarr jashtë kampit: ky është një flijim për mëkatin.</p> 
 <p><a name="an_29:15">29:15</a> Pastaj do të marrësh një nga deshtë dhe Aaroni dhe bijtë e tij do të vënë duart e tyre mbi kokën e dashit.</p> 
 <p><a name="an_29:16">29:16</a> Pastaj do ta therësh dashin, do të marrësh gjakun e tij dhe do ta spërkatësh përrreth altarit.</p> 
 <p><a name="an_29:17">29:17</a> Pas kësaj do ta ndash në copa dashin, do të lash zorrët dhe këmbët e tij, dhe do t'i vësh bashkë me copat e tij dhe me kokën e tij.</p> 
 <p><a name="an_29:18">29:18</a> Pastaj do ta tymosësh tërë dashin mbi altar: ky është një olokaust për Zotin; është një erë e këndshme, një flijim i bërë me anë të zjarrit për Zotin.</p> 
 <p><a name="an_29:19">29:19</a> Pastaj do të marrësh dashin tjetër, dhe Aaroni dhe bijtë e tij do të vënë duart e tyre mbi kokën e dashit.</p> 
 <p><a name="an_29:20">29:20</a> Do ta therësh dashin, do të marrësh prej gjakut të tij dhe do ta vësh mbi bulën e veshit të djathtë të Aaronit dhe mbi bulën e veshit të djathtë të bijve të tij, mbi gishtin e madh të dorës së tyre  të djathtë dhe mbi gishtin e trashë të këmbës  së tyre të djathtë, dhe do ta spërkatësh gjakun rreth e qark altarit.</p> 
 <p><a name="an_29:21">29:21</a> Do të marrësh pastaj nga gjaku që është mbi altar dhe nga vaji i vajosjes dhe do të spërkatësh Aaronin dhe rrobat e tij, bijtë e tij dhe rrobat e tyre. Kështu do të shenjtërohet ai dhe rrobat e tij, bijtë e tij dhe rrobat e tyre bashkë me të.</p> 
 <p><a name="an_29:22">29:22</a> Do të marrësh edhe dhjamin e dashit, dhjamin e bishtit, dhjamin që mbulon zorrët, bulën e mëlçisë, dy veshkat dhe dhjamin që është mbi to dhe kofshën e djathtë, (sepse është një dash shenjtërimi);</p> 
 <p><a name="an_29:23">29:23</a> do të marrësh edhe një bukë, një ëmbëlsirë me vaj dhe një revani nga shporta e bukës së ndorme, që është para Zotit,</p> 
 <p><a name="an_29:24">29:24</a> dhe të gjitha këto gjëra do t'i vësh në duart e Aaronit dhe në duart e bijve të tij, dhe do t'i tundësh si një ofertë e bërë përpara Zotit.</p> 
 <p><a name="an_29:25">29:25</a> Pastaj do t'i marrësh nga duart e tyre dhe do t'i tymosësh mbi altarin, mbi olokaustin, si një erë e këndshme përpara Zotit; është një flijim i bërë me anë të zjarrit Zotit.</p> 
 <p><a name="an_29:26">29:26</a> Pas kësaj do të marrësh gjoksin e dashit të përdorur për shugurimin e Aaronit dhe do ta tundësh si një ofertë e lëvizur përpara Zotit; dhe kjo do të jetë pjesa e jote.</p> 
 <p><a name="an_29:27">29:27</a> Dhe nga dashi i përdorur për shenjtërim do të ruash gjoksin e ofertës së lëvizur dhe kofshën e ofertës së ngritur, që u takojnë Aaronit dhe bijve të tij.</p> 
 <p><a name="an_29:28">29:28</a> Ai do të jetë nga ana e bijve të Izraelit për Aaronin dhe bijtë e tij një rregull i përhershëm, sepse është një ofertë lartësimi. Do të jetë një ofertë lartësimi nga ana e bijve të Izraelit që është  marrë nga flitë e tyre të falënderimit,  oferta e tyre për lartësim te Zoti.</p> 
 <p><a name="an_29:29">29:29</a> Dhe rrobat e shenjta të Aaronit do t'u kalojnë bijve të tij mbas tij, me qëllim që të vajosen dhe të shenjtërohen tek ata.</p> 
 <p><a name="an_29:30">29:30</a> Ai bir që bëhet prift në vend të tij do t'i veshë ato për shtatë ditë, kur do të hyjë në çadrën e mbledhjes për të kryer shërbesën në vendin e shenjtë.</p> 
 <p><a name="an_29:31">29:31</a> Pastaj do të marrësh dashin e shenjtërimit dhe do ta gatuash mishin e tij në një vend të shenjtë;</p> 
 <p><a name="an_29:32">29:32</a> dhe Aaroni dhe bijtë e tij do të hanë, në hyrje të çadrës së mbledhjes, mishin e dashit dhe bukën që është në shportë.</p> 
 <p><a name="an_29:33">29:33</a> Do të hanë gjërat që kanë shërbyer për të bërë shlyerjen për t'u shuguruar dhe shenjtëruar; por asnjë i huaj nuk do të hajë prej tyre, sepse janë gjëra të shenjta.</p> 
 <p><a name="an_29:34">29:34</a> Dhe në qoftë se tepron mish i shenjtërimit ose bukë deri në mëngjes, do të djegësh atë që mbetet në zjarr; nuk do ta hahet, sepse është e shenjtë.</p> 
 <p><a name="an_29:35">29:35</a> Do të bësh, pra, për Aaronin dhe për bijtë e tij të gjitha ato që të kam urdhëruar: do t'i shenjtërosh brenda shtatë ditëve.</p> 
 <p><a name="an_29:36">29:36</a> Dhe çdo ditë do të ofrosh një dem të vogël, si flijim për mëkatin, për të larë fajin që ke bërë dhe do ta vajosësh për ta shenjtëruar.</p> 
 <p><a name="an_29:37">29:37</a> Për shtatë ditë do të bësh shlyerjen e fajit për altarin dhe do ta shenjtërosh; altari do të jetë një vend shumë i shenjtë: çdo gjë që do të prekë altarin do të jetë e shenjtë.</p> 
 <p><a name="an_29:38">29:38</a> Kjo është ajo që do të ofrosh mbi altar: dy qengja motakë çdo ditë, për gjithnjë.</p> 
 <p><a name="an_29:39">29:39</a> Njërin prej qengjave do ta ofrosh në mëngjes dhe tjetrin në të ngrysur.</p> 
 <p><a name="an_29:40">29:40</a> Me qengjin e parë do të ofrosh një të dhjetën e efës të majës së miellit të brumosur me një çerek hine vaji thjesht ulliri, dhe një libacion me një çerek hine verë.</p> 
 <p><a name="an_29:41">29:41</a> Qengjin e dytë do ta ofrosh në të ngrysur; do ta shoqërosh me të njëjtin blatim dhe me të njëjtin libacion të mëngjesit; është një flijim parfumi të këndshëm i ofruar nëpërmjet zjarrit për Zotin.</p> 
 <p><a name="an_29:42">29:42</a> Do të jetë një olokaust i përjetshëm për gjithë brezat e ardhshëm, ti ofruar në hyrje të çadrës së mbledhjes, përpara Zotit, kur unë do t'ju takoj për të folur me ty.</p> 
 <p><a name="an_29:43">29:43</a> Dhe atje do të takohem me bijtë e Izraelit; dhe çadra do të shenjtërohet nga lavdia ime.</p> 
 <p><a name="an_29:44">29:44</a> Kështu unë do të shenjtëroj çadrën e mbledhjes dhe altarin; do të shenjtëroj gjithashtu Aaronin dhe bijtë e tij, që të më shërbejnë si priftërinj.</p> 
 <p><a name="an_29:45">29:45</a> Do të banoj në mes të bijve të Izraelit dhe do të jem Perëndia i tyre.</p> 
 <p><a name="an_29:46">29:46</a> Dhe ata do të mësojnë që unë jam Zoti, Perëndia i tyre, që i nxori nga vendi i Egjiptit për të banuar midis tyre. Unë jam Zoti, Perëndia i tyre".</p> 
 <p><a name="an_30:1">30:1</a> "Do të bësh edhe një altar për të djegur temjanin; dhe do ta bësh prej druri të akacies.</p> 
 <p><a name="an_30:2">30:2</a> Do të jetë një kubit i gjatë dhe një kubit i gjerë; do të jetë katror dhe do të ketë një lartësi dy kubitësh; brirët e tij do të përbëjnë një pjesë të vetme me të.</p> 
 <p><a name="an_30:3">30:3</a> Do ta veshësh me ar safi: pjesën e tij të sipërme, anët e tij rreth e qark dhe brirët e tij; do t'i bësh edhe një kurorë ari.</p> 
 <p><a name="an_30:4">30:4</a> Do t'i bësh edhe dy unaza ari nën kurorë, në të dy krahët e tij; do t'i vësh në të dy krahët e tij për të kaluar shtizat, të cilat shërbejnë për ta mbartur.</p> 
 <p><a name="an_30:5">30:5</a> Shtizat do të bëhen me dru të akacies dhe do t'i veshësh me ar.</p> 
 <p><a name="an_30:6">30:6</a> Do ta vendosësh altarin përpara velit që ndodhet përpara arkës së dëshmisë, përballë pajtuesit që ndodhet mbi dëshminë, ku unë do të të takoj.</p> 
 <p><a name="an_30:7">30:7</a> Mbi të Aaroni do të djegë temjan të parfumuar; do ta djegë çdo mëngjes, kur rregullon llambat.</p> 
 <p><a name="an_30:8">30:8</a> Kur Aaroni ndez llambat në të ngrysur, do të djegë temjanin: një temjan i vazhdueshëm përpara Zotit, për brezat e ardhshëm.</p> 
 <p><a name="an_30:9">30:9</a> Nuk do të ofroni mbi të as temjan të huaj, as olokaust, as blatim; dhe mbi të nuk do të derdhni libacione.</p> 
 <p><a name="an_30:10">30:10</a> Dhe Aaroni do të bëjë një herë në vit shlyerjen e mëkatit mbi brirët e tij; me gjakun e flisë së shlyerjes së mëkatit do të bëjë mbi të shlyerjen një herë në vit, brez pas brezi. Do të jetë gjë shumë e shenjtë, e shenjtë për Zotin".</p> 
 <p><a name="an_30:11">30:11</a> Zoti i foli akoma Moisiut, duke thënë:</p> 
 <p><a name="an_30:12">30:12</a> "Kur do të bësh llogarinë e bijve të Izraelit, për regjistrimin e tyre, secili do t'i japë Zotit shpengimin e jetës së tij, kur do të numërohen, me qëllim që të mos goditen nga ndonjë plagë, kur do të bësh regjistrimin e tyre.</p> 
 <p><a name="an_30:13">30:13</a> Kjo është ajo që do të japë secili nga ata që paguajnë taksë: gjysmë sikli, simbas siklit të shenjtërores, (sikli është baras me njëzet gere), një gjysmë sikli do të jetë oferta që duhet t'i bëhet Zotit.</p> 
 <p><a name="an_30:14">30:14</a> Kushdo që do të përfshihet nga regjistrimi, njëzet vjeç e lart, do t'i japë Zotit këtë ofertë.</p> 
 <p><a name="an_30:15">30:15</a> I pasuri nuk do të japë më tepër, as i varfëri më pak se gjysmë sikli, kur do t'i bëhet kjo ofertë Zotit për të shlyer fajet e jetës suaj.</p> 
 <p><a name="an_30:16">30:16</a> Do të marrësh, pra, nga djemtë e Izraelit këto të holla të shërbimit dhe do t'i përdorësh për shërbimin e çadrës së mbledhjes: kjo do të jetë për bijtë e Izraelit një kujtim para Zotit për të bërë shlyerjen për jetën tuaj".</p> 
 <p><a name="an_30:17">30:17</a> Zoti i foli akoma Moisiut, duke i thënë:</p> 
 <p><a name="an_30:18">30:18</a> "Do të bësh edhe një legen prej bronzi, me bazën e tij prej bronzi, për t'u larë; do ta vendosësh midis çadrës së mbledhjes dhe altarit dhe do të vësh edhe ujë.</p> 
 <p><a name="an_30:19">30:19</a> Dhe aty Aaroni dhe bijtë e tij do të lajnë duart dhe këmbët.</p> 
 <p><a name="an_30:20">30:20</a> Kur do të hyjnë në çadrën e mbledhjes, do të lahen me ujë, që të mos vdesin; kështu edhe kur do t'i afrohen altarit për të shërbyer, për të tymosur një ofertë të bërë Zotit me anë të zjarrit.</p> 
 <p><a name="an_30:21">30:21</a> Do të lajnë duart dhe këmbët e tyre, që të mos vdesin. Ky do të jetë një rregull i përjetshëm, për atë dhe për pasardhësit e tij, brez pas brezi".</p> 
 <p><a name="an_30:22">30:22</a> Zoti i foli akoma Moisiut, duke i thënë:</p> 
 <p><a name="an_30:23">30:23</a> "Gjej edhe aromat më të mira: pesëqind sikla mirrë të lëngët, dyqind e pesëdhjetë, domethënë gjysma, cinamon aromatik dhe dyqind e pesëdhjetë kanellë aromatike,</p> 
 <p><a name="an_30:24">30:24</a> pesëqind sikla, në bazë të siklit të shenjtërores, kasie dhe një hin vaj ulliri.</p> 
 <p><a name="an_30:25">30:25</a> Me këto të përgatitësh një vaj për vajosjen e shenjtë, një parfum të prodhuar me artin e parfumierit: ky do të jetë vaji i vajosjes së shenjtë.</p> 
 <p><a name="an_30:26">30:26</a> Me të do të vajosësh çadrën e mbledhjes dhe arkën e dëshmisë,</p> 
 <p><a name="an_30:27">30:27</a> tryezën dhe të gjitha veglat e tij, shandanin dhe të gjitha përdorëset e tij, altarin e temjanit,</p> 
 <p><a name="an_30:28">30:28</a> altarin e olokausteve dhe të gjitha përdorëset e tij, legenin dhe bazën e tij.</p> 
 <p><a name="an_30:29">30:29</a> Do të shenjtërosh kështu këto gjëra dhe do të jenë shumë të shenjta; të gjitha sendet që u përkasin, do të jenë të shenjta.</p> 
 <p><a name="an_30:30">30:30</a> Do të vajosësh edhe Aaronin dhe bijtë e tij dhe do t'i shenjtërosh, me qëllim që të më shërbejnë si priftërinj.</p> 
 <p><a name="an_30:31">30:31</a> Pastaj do t'u flasësh bijve të Izraelit, duke u thënë: "Ky do të jetë për mua një vaj për vajosjen e shenjtë, brez pas brezi.</p> 
 <p><a name="an_30:32">30:32</a> Nuk do ta derdhni mbi mish njeriu dhe nuk do të përgatisni tjetër po ashtu; ai është i shenjtë, do të jetë i shenjtë edhe për ju.</p> 
 <p><a name="an_30:33">30:33</a> Kushdo që përgatit të ngjashëm, apo kushdo që e vë mbi një të huaj, do të shfaroset nga populli i tij"".</p> 
 <p><a name="an_30:34">30:34</a> Zoti i tha akoma Moisiut: "Gjej disa aroma, storaks, guaska erëmira, galban, aroma me temjan të kulluar, në doza të barabarta;</p> 
 <p><a name="an_30:35">30:35</a> do të përgatitësh me to një parfum simbas artit të parfumierit, një parfum të kripur, të pastër dhe të shenjtë;</p> 
 <p><a name="an_30:36">30:36</a> do ta kthesh një pjesë të tij në pluhur shumë të hollë dhe do të vendosësh pak nga ai përpara dëshmisë në çadrën e mbledhjes, ku unë do të të takoj: ai do të jetë për ju një gjë shumë e shenjtë.</p> 
 <p><a name="an_30:37">30:37</a> Por nga temjani që ke për të bërë, nuk do të përgatisni për veten tuaj me të njëjtën përbërje; kjo do të jetë për ty një gjë e shenjtë kushtuar Zotit.</p> 
 <p><a name="an_30:38">30:38</a> Kushdo që do të përgatisë një temjan të këtij lloji, do të shfaroset nga populli i tij".</p> 
 <p><a name="an_31:1">31:1</a> Zoti i foli akoma Moisiut, duke i thënë:</p> 
 <p><a name="an_31:2">31:2</a> "Shiko, unë e thirra me emër Betsaleelin, birin e Urit, birin e Hurit, nga fisi i Judës;</p> 
 <p><a name="an_31:3">31:3</a> dhe e mbusha me Frymën e Perëndisë, me dituri, me zgjuarësi, me njohuri dhe çdo shkathtësi,</p> 
 <p><a name="an_31:4">31:4</a> që të jetë i aftë të përgatisë vizatime artistike, të punojë arin, argjendin dhe bronzin,</p> 
 <p><a name="an_31:5">31:5</a> për të gdhendur gurë për t'u ngallmuar, për të punuar drurin dhe për të kryer çdo lloj punimesh.</p> 
 <p><a name="an_31:6">31:6</a> Dhe ja, i dhashë për shok Oholiabin, të birin e Ahisamakut, nga fisi i Danve; dhe shtiva dituri në mendjen e të gjithë njerëzve të shkathët, me qëllim që të mund të bëjnë të gjitha ato që të kam urdhëruar:</p> 
 <p><a name="an_31:7">31:7</a> çadrën e mbledhjes, arkën e dëshmisë dhe pajtuesin që ndodhet mbi të, dhe të gjitha orenditë e çadrës,</p> 
 <p><a name="an_31:8">31:8</a> tryezën dhe orenditë e saj, shandanin prej ari safi dhe të gjitha pjesët e tij, altarin e temjanit,</p> 
 <p><a name="an_31:9">31:9</a> altarin e olokausteve dhe tërë veglat e tij, enën e madhe dhe bazën e saj,</p> 
 <p><a name="an_31:10">31:10</a> dhe rrobat e endura hollë me mjeshtëri, rrobat e shenjta për priftin Aaron dhe rrobat e bijve të tij për të shërbyer si priftërinj,</p> 
 <p><a name="an_31:11">31:11</a> vajin për vajosje dhe temjanin e parfumuar për vendin e shenjtë. Ata do të veprojnë simbas të gjithë urdhrave që të kam dhënë ty".</p> 
 <p><a name="an_31:12">31:12</a> Zoti i foli akoma Moisiut, duke i thënë:</p> 
 <p><a name="an_31:13">31:13</a> "Fol edhe me bijtë e Izraelit, duke u thënë: Tregoni kujdes të madh për të respektuar të shtunat e mia, sepse është një shenjë midis meje dhe jush për të gjithë brezat tuaj, në mënyrë që të njihni se unë jam Zoti që ju shenjtëron.</p> 
 <p><a name="an_31:14">31:14</a> Do të respektoni, pra, të shtunën, sepse është për ju një ditë e shenjtë; kush e përdhos atë, do të dënohet me vdekje; kushdo që bën atë ditë ndonjë punë, do të shfaroset nga gjiri i popullit të tij.</p> 
 <p><a name="an_31:15">31:15</a> Do të punohet gjashtë ditë; por dita e shtatë është e shtuna e pushimit, e shenjtë për Zotin; kushdo që do të bëjë ndonjë punë ditën e shtunë do të dënohet me vdekje.</p> 
 <p><a name="an_31:16">31:16</a> Andaj bijtë e Izraelit do ta respektojnë të shtunën, duke e kremtuar atë brez pas brezi, si një besëlidhje të përjetshme.</p> 
 <p><a name="an_31:17">31:17</a> Ajo është një shenjë e përjetshme midis meje dhe bijve të Izraelit, sepse në gjashtë ditë Zoti bëri qiellin dhe tokën, dhe ditën e shtatë pushoi dhe u shlodh".</p> 
 <p><a name="an_31:18">31:18</a> Kur Zoti mbaroi së foluri me Moisiun në malin Sinai, i dha dy pllaka të dëshmisë, pllaka guri, të shkruara me gishtin e Perëndisë.</p> 
 <p><a name="an_32:1">32:1</a> Por populli, duke parë që Moisiu po vononte të zbriste nga mali, u mblodh rreth Aaronit dhe i tha: "Hajt tani, na bëj një perëndi të shkojë para nesh, sepse sa për Moisiun, njeriun që na nxori nga vendi i Egjiptit, nuk dimë çfarë i ka ndodhur".</p> 
 <p><a name="an_32:2">32:2</a> Aaroni iu përgjigj atyre: "Hiqni unazat prej ari që janë në veshët e grave tuaja, të bijve tuaj, dhe të bijave tuaja dhe m'i sillni mua".</p> 
 <p><a name="an_32:3">32:3</a> Kështu tërë populli hoqi unazat prej ari që kishin në veshët dhe ia çoi Aaronit,</p> 
 <p><a name="an_32:4">32:4</a> i cili i mori nga duart e tyre dhe, mbasi i modeloi me daltë, bëri një viç prej metali të shkrirë. Atëherë ata thanë: "O Izrael, ky është perëndia yt që të nxori nga vendi i Egjiptit!".</p> 
 <p><a name="an_32:5">32:5</a> Kur Aaroni pa këtë, ngriti një altar përpara tij dhe vuri kasnecë që thanë: "Nesër do të jetë festë për nder të Zotit!".</p> 
 <p><a name="an_32:6">32:6</a> Të nesërmen ata u ngritën herët, ofruan olokauste dhe çuan fli falënderimi; populli u ul për të ngrënë e për të pirë, pastaj u ngrit për të dëfryer.</p> 
 <p><a name="an_32:7">32:7</a> Atëherë Zoti i tha Moisiut: "Tani shko, zbrit, sepse populli yt, që ti nxore nga vendi i Egjiptit, është korruptuar;</p> 
 <p><a name="an_32:8">32:8</a> u larguan shpejt, janë përdalë nga rruga që unë e kisha urdhëruar të ndiqte; bëri një viç prej metali të shkrirë, u përkul para tij, i ofroi flijime dhe tha: "O Izrael, kjo është perëndia jote që të nxori nga vendi i Egjiptit"".</p> 
 <p><a name="an_32:9">32:9</a> Zoti i tha akoma Moisiut: "E pashë këtë popull, dhe ja, është një popull me qafë të fortë.</p> 
 <p><a name="an_32:10">32:10</a> Më lër, pra, të veproj, në mënyrë që zemërimi im të ndizet kundër tyre dhe t'i konsumoj; por nga ti do të bëj një komb të madh".</p> 
 <p><a name="an_32:11">32:11</a> Atëherë Moisiu e luti Zotin, Perëndinë e tij, dhe i tha: "Pse, o Zot, zemërimi yt duhet të ndizet kundër popullit tënd që e nxore nga vendi i Egjiptit me fuqi të madhe dhe me dorë të fortë?</p> 
 <p><a name="an_32:12">32:12</a> Pse duhet që Egjiptasit të thonë: "Ai i nxori për t'ju bërë të keq, që të vriten mbi malet dhe për t'i shfarosur nga faqja e dheut"? Hiq dorë nga zemërimi yt i zjarrtë dhe nga qëllimi yt për t'i bërë keq popullit tënd.</p> 
 <p><a name="an_32:13">32:13</a> Kujto Abrahamin, Isakun dhe Izraelin, shërbëtorë të tu, të cilëve u je betuar mbi veten tënde, duke u thënë atyre: "Unë do të shumëzoj pasardhësit tuaj si yjet e qiellit dhe do t'u jap pasardhësve  tuaj tërë atë vend për të cilin të fola, dhe  ata do ta zotërojnë përjetë"".</p> 
 <p><a name="an_32:14">32:14</a> Kështu Zoti ndryshoi mendim lidhur me të keqen që kishte thënë se do t'i bënte popullit të tij.</p> 
 <p><a name="an_32:15">32:15</a> Atëherë Moisiu u kthye dhe zbriti nga mali me dy pllakat e dëshmisë në duar, pllaka të shkruara nga të dy anët, si përpara ashtu edhe prapa.</p> 
 <p><a name="an_32:16">32:16</a> Pllakat ishin vepër e Perëndisë dhe shkrimi i tyre ishte shkrimi i Perëndisë, i gdhendur mbi pllakat.</p> 
 <p><a name="an_32:17">32:17</a> Por Jozueu, duke dëgjuar britmën e popullit që bërtiste, i tha Moisiut: "Ka një zhurmë lufte në kamp".</p> 
 <p><a name="an_32:18">32:18</a> Por ai u përgjigj: "Kjo nuk është as një britmë fitoreje, as një britmë humbjeje; britma që unë dëgjoj është e njerëzve që këndojnë".</p> 
 <p><a name="an_32:19">32:19</a> Si iu afrua kampit, pa viçin dhe vallet; atëherë Moisiu u ndez nga zemërimi dhe ai i hodhi pllakat nga duart e tij dhe i theu në këmbët e malit.</p> 
 <p><a name="an_32:20">32:20</a> Pastaj mori viçin që ata kishin bërë, e dogji në zjarr dhe e bëri pluhur; pastaj e përhapi pluhurin në ujë dhe ia dha për të pirë bijve të Izraelit.</p> 
 <p><a name="an_32:21">32:21</a> Pastaj Moisiu i tha Aaronit: "Çfarë të ka bërë ky popull, të cilin e ke ngarkuar me një mëkat kaq të madh?".</p> 
 <p><a name="an_32:22">32:22</a> Aaroni u përgjigj: "Zemërimi i zotërisë sime të mos ndizet, ti vetë e njeh këtë popull dhe e di që ai është i prirur ndaj së keqes.</p> 
 <p><a name="an_32:23">32:23</a> Ata më kanë thënë: "Na bëj një perëndi që të shkojë para nesh, sepse Moisiut, njeriut që na nxori nga vendi i Egjiptit, nuk dimë se çfarë i ka ndodhur".</p> 
 <p><a name="an_32:24">32:24</a> Atëherë unë u thashë atyre: "Kush ka ar të mos e mbajë me vete". Kështu ata ma dhanë mua dhe unë e hodha në zjarr, dhe na doli ky viç".</p> 
 <p><a name="an_32:25">32:25</a> Kur Moisiu pa që populli ishte pa fre (dhe Aaroni e kishte lënë të shfrenohej duke e ekspozuar në turpin e armiqve të tij),</p> 
 <p><a name="an_32:26">32:26</a> u ndal në hyrje të kampit dhe tha: "Kushdo që është me Zotin, le të vijë tek unë!". Dhe të gjithë bijtë e Levit u mblodhën pranë tij.</p> 
 <p><a name="an_32:27">32:27</a> Dhe ai u tha atyre: "Kështu thotë Zoti, Perëndia i Izraelit: "Secili prej jush të vërë shpatën në krahun e tij; kaloni dhe rikaloni nga një hyrje e kampit në tjetrën, secili të vrasë vëllanë e tij, mikun e tij, fqinjin e tij!"".</p> 
 <p><a name="an_32:28">32:28</a> Bijtë e Levit bënë ashtu siç u kishte thënë Moisiu, dhe atë ditë ranë rreth tre mijë njerëz.</p> 
 <p><a name="an_32:29">32:29</a> Pastaj Moisiu tha: "Shenjtërohuni sot Zotit, që ai t'ju japë një bekim, sepse secili prej jush ka qënë kundër birit të tij dhe vëllait të tij".</p> 
 <p><a name="an_32:30">32:30</a> Të nesërmen Moisiu i tha popullit: "Ju keni bërë një mëkat të madh; por tani unë do të ngjitem tek Zoti; ndofta do të mund të bëj shlyerjen për mëkatin tuaj".</p> 
 <p><a name="an_32:31">32:31</a> Moisiu u kthye, pra, te Zoti dhe tha: "Medet, ky popull ka kryer një mëkat të madh dhe ka bërë për vete një perëndi prej ari.</p> 
 <p><a name="an_32:32">32:32</a> Megjithatë tani, të lutem, falua mëkatin e tyre; përndryshe, më fshi nga libri yt që ke shkruar!".</p> 
 <p><a name="an_32:33">32:33</a> Por Zoti iu përgjegj Moisiut: "Atë që ka bërë mëkat kundër meje, atë do ta fshij nga libri im!</p> 
 <p><a name="an_32:34">32:34</a> Tani shko, çoje popullin ku të kam thënë. Ja, Engjëlli im do të shkoj para teje, por ditën që do të vij për t'i dënuar, do t'i dënoj për mëkatin e tyre".</p> 
 <p><a name="an_32:35">32:35</a> Kështu Zoti goditi popullin, sepse kishte bërë viçin që Aaroni kishte modeluar.</p> 
 <p><a name="an_33:1">33:1</a> Zoti i tha Moisiut: "Shko, ngjitu që këtej, ti së bashku me popullin që nxore nga vendi i Egjiptit, drejt vendit, që u premtova me betim Abrahamit, Isakut dhe Jakobit, duke u thënë: "Unë do t'ua jap pasardhësve të tu".</p> 
 <p><a name="an_33:2">33:2</a> Unë do të dërgoj një Engjëll para teje dhe do t'i dëboj Kananejtë, Amorejtë, Hitejtë, Perezejtë, Hivejtë dhe Jebusejtë.</p> 
 <p><a name="an_33:3">33:3</a> Ngjitu drejt vendit ku rrjedh qumësht dhe mjaltë, sepse unë do të ngjitem bashkë me ty, sepse je një popull me qafë të fortë, dhe nuk dua të të shfaros rrugës".</p> 
 <p><a name="an_33:4">33:4</a> Kur populli dëgjoi këto fjalë të kobshme, ndjeu një hidhërim të thellë, dhe askush nuk vuri stolitë e tij.</p> 
 <p><a name="an_33:5">33:5</a> Në fakt Zoti i kishte thënë Moisiut: "U thuaj bijve të Izraelit: "Ju jeni një popull me qafë të fortë; në qoftë se unë do të ngjitesha edhe për një çast të vetëm në mesin tënd, do të të konsumoja!  Prandaj tani hiqi stolitë e tua dhe kështu unë  do të di çfarë duhet të bëj me ty"".</p> 
 <p><a name="an_33:6">33:6</a> Kështu bijtë e Izraelit i hoqën stolitë e tyre, që nga nisja e tyre nga mali Horeb e tutje.</p> 
 <p><a name="an_33:7">33:7</a> Pastaj Moisiu mori çadrën dhe e ngriti jashtë kampit, larg tij dhe e quajti tenda e mbledhjes; kushdo që kërkonte Zotin, dilte drejt çadrës së mbledhjes, që ndodhej jashtë kampit.</p> 
 <p><a name="an_33:8">33:8</a> Kur Moisiu dilte për të shkuar në çadër, tërë populli ngrihej, dhe secili rrinte më këmbë në hyrje të çadrës së vet dhe ndiqte me sy Moisiun, deri sa ai të hynte në çadër.</p> 
 <p><a name="an_33:9">33:9</a> Dhe kur Moisiu hynte në tendë, shtylla e resë zbriste dhe ndalej në hyrje të saj, dhe Zoti fliste me Moisiun.</p> 
 <p><a name="an_33:10">33:10</a> Tërë populli e shihte shtyllën e resë së ndaluar në hyrjen e çadrës; kështu tërë populli ngrihej dhe secili përkulej në hyrje të çadrës së vet.</p> 
 <p><a name="an_33:11">33:11</a> Kështu Zoti fliste me Moisiun ballë për ballë, ashtu si një njeri flet me mikun e tij; pastaj Moisiu kthehej në kamp. Por Jozueu, biri i Nunit, zbatuesi i tij i ri, nuk largohej nga çadra.</p> 
 <p><a name="an_33:12">33:12</a> Pastaj Moisiu i tha Zotit: "Pa shiko, ti më thua: "Bëj që ky popull të ngjitet". Por ti nuk më ke thënë cilin do të dërgosh me mua. Megjithatë ke thënë: "Unë të njoh personalisht dhe ke gjetur hir në sytë e mi".</p> 
 <p><a name="an_33:13">33:13</a> Prandaj tani, që më ke me sy të mirë, më bëj të njohura rrugët e tua, që të kem mundësi të të njoh dhe të fitoj hir në sytë e tu. Merr parasysh gjithashtu se ky komb është populli yt".</p> 
 <p><a name="an_33:14">33:14</a> Zoti u përgjigj: "Prania ime do të shkojë me ty, dhe unë do të të jap pushim".</p> 
 <p><a name="an_33:15">33:15</a> Atëherë Moisiu i tha: "Në qoftë se prania jote nuk vjen me mua, mos na nis që këtej.</p> 
 <p><a name="an_33:16">33:16</a> Si do të mund të njihet tani që unë dhe populli yt, kemi gjetur hir në sytë e tu? Ndofta kjo ndodh sepse ti vjen me ne? Kështu unë dhe populli yt do të dallohemi nga tërë popujt që jetojnë mbi faqen e dheut".</p> 
 <p><a name="an_33:17">33:17</a> Zoti i tha Moisiut: "Do ta bëj edhe këtë gjë që ke kërkuar, sepse ti ke gjetur hir në sytë e mi dhe të njoh personalisht".</p> 
 <p><a name="an_33:18">33:18</a> Atëherë Moisiu tha: "Tregomë lavdinë tënde!".</p> 
 <p><a name="an_33:19">33:19</a> Zoti iu përgjigj: "Unë do të bëj që të kalojë para teje gjithë mirësia ime dhe do të shpall emrin e Zotit para teje. Do të fal atë që do të fal dhe do të mëshiroj atë që do të mëshiroj".</p> 
 <p><a name="an_33:20">33:20</a> Dhe tha akoma: "Ti nuk mund të shikosh fytyrën time, sepse asnjë njeri nuk mund të më shikojë dhe të jetojë".</p> 
 <p><a name="an_33:21">33:21</a> Pastaj Zoti tha: "Ja një vend afër meje; ti do të rrish mbi shkëmbin;</p> 
 <p><a name="an_33:22">33:22</a> dhe ndërsa do të kalojë lavdia ime, unë do të të vë në një të çarë të shkëmbit dhe do të të mbuloj me dorën time, deri sa të kem kaluar;</p> 
 <p><a name="an_33:23">33:23</a> pastaj do ta tërheq dorën dhe ti do të më shikosh nga kurrizi; por fytyra ime nuk mund të shihet".</p> 
 <p><a name="an_34:1">34:1</a> Zoti i tha Moisiut: "Preji dy pllaka guri ashtu si të parat; dhe unë do të shkruaj mbi pllakat fjalët që ishin mbi pllakat e para që theve.</p> 
 <p><a name="an_34:2">34:2</a> Kështu ji gati në mëngjes dhe ngjitu në mëngjes në malin Sinai, dhe qëndro aty afër meje në majë të malit.</p> 
 <p><a name="an_34:3">34:3</a> Askush të mos ngjitet bashkë me ty dhe të mos duket asnjeri në tërë malin; as kope me bagëti të imët a të trashë përreth këtij mali".</p> 
 <p><a name="an_34:4">34:4</a> Kështu Moisiu preu dy pllaka guri, si të parat; u ngrit herët në mëngjes dhe u ngjit në malin Sinai ashtu siç e kishte urdhëruar Zoti, dhe mori në dorë të dyja pllakat prej guri.</p> 
 <p><a name="an_34:5">34:5</a> Atëherë Zoti zbriti në renë dhe u ndal aty pranë tij, dhe shpalli emrin e Zotit.</p> 
 <p><a name="an_34:6">34:6</a> Dhe Zoti kaloi pranë tij dhe thirri: "Zoti, Perëndia i përjetshëm, i mëshirshëm dhe i dhembshur, i ngadalshëm në zemërim, i pasur në mirësi dhe në besnikëri,</p> 
 <p><a name="an_34:7">34:7</a> që përdor mëshirën për mijëra njerëz, që fal padrejtësinë, shkeljet dhe mëkatin por nuk e lë të pandëshkuar fajtorin, dhe që viziton padrejtësinë e etërve mbi bijtë dhe mbi bijtë e bijve deri në brezin e tretë dhe të katërt".</p> 
 <p><a name="an_34:8">34:8</a> Dhe Moisiu nxitoi të përkulet deri në tokë, dhe adhuroi.</p> 
 <p><a name="an_34:9">34:9</a> Pastaj tha: "O Perëndi, në rast se kam gjetur hir në sytë e tu, eja në mes nesh, sepse ky është një popull me qafë të fortë; na fal padrejtësinë tonë dhe mëkatin tonë, dhe na merr si trashëgiminë tënde".</p> 
 <p><a name="an_34:10">34:10</a> Zoti u përgjigj: "Ja, unë po bëj një besëlidhje: Do të bëj para gjithë popullit mrekulli, që nuk janë bërë kurrë mbi të gjithë dheun dhe në asnjë komb tjetër; dhe tërë populli në mes të të cilit</p> 
 <p><a name="an_34:11">34:11</a> Kqyr atë që po të urdhëroj sot: Ja unë do t'i dëboj para teje Amorejtë, Kananejtë, Hitejtë, Perezejtë, Hivejtë dhe Jebusejtë.</p> 
 <p><a name="an_34:12">34:12</a> Ruhu se bën ndonjë aleancë me banorët e vendit në të cilin ke për të vajtur, me qëllim që të mos jetë një grackë për ty;</p> 
 <p><a name="an_34:13">34:13</a> por rrëzo altarët e tyre, copëto shtyllat e tyre të shenjta dhe rrëzo shëmbëlltyrat e tyre,</p> 
 <p><a name="an_34:14">34:14</a> (sepse nuk do t'i përulesh një perëndi tjetër, sepse Zoti, emri i të cilit është "Xhelozi", është një Perëndi xheloz).</p> 
 <p><a name="an_34:15">34:15</a> Mos bëj asnjë aleancë me banorët e vendit sepse, kur ata kurvërohen te idhujt e tyre dhe ofrojnë fli idhujve të tyre, ndokush prej tyre të fton dhe ti ha nga flitë e tyre,</p> 
 <p><a name="an_34:16">34:16</a> dhe merr nga bijat e tyre për bijtë e tu, dhe vajzat e tyre të kurvërohen te idhujt e tyre dhe t'i shtyjnë bijtë e tu të kurvërohen te idhujt e tyre.</p> 
 <p><a name="an_34:17">34:17</a> Nuk do të bësh idhull me metal të shkrirë.</p> 
 <p><a name="an_34:18">34:18</a> Do të kremtosh festën e të ndormeve. Shtatë ditë me radhë do të hash bukë pa maja, ashtu siç të kam urdhëruar në kohën e caktuar, në muajin e Abibit, sepse në muajin e Abibit ti ke dalë nga Egjipti.</p> 
 <p><a name="an_34:19">34:19</a> Kushdo që çel barkun është imi; është imja çdo pjellë e parë mashkull të të gjithë bagëtisë sate, qoftë e trashë ose e imët.</p> 
 <p><a name="an_34:20">34:20</a> Do të shpengosh me një qengj pjellën e parë mashkull të gomarit; po të jetë se nuk do ta shpengosh, do t'i thyesh qafën. Do të shpengosh edhe çdo të parëlindur të bijve të tu. Asnjeri nuk do të paraqitet para meje duarbosh.</p> 
 <p><a name="an_34:21">34:21</a> Do të punosh gjashtë ditë; por ditën e shtatë do të pushosh: do të pushosh edhe në kohën e lërimit dhe të korrjes.</p> 
 <p><a name="an_34:22">34:22</a> Do të kremtosh festën e javëve, domethënë, të prodhimit të parë të korrjes së grurit dhe festën e të vjelave në fund të vitit.</p> 
 <p><a name="an_34:23">34:23</a> Tri herë në vit do të paraqitet çdo mashkull i juaj para Perëndisë, Zotit, Perëndisë të Izraelit.</p> 
 <p><a name="an_34:24">34:24</a> Sepse unë do të dëboj kombe para teje dhe do të zgjeroj kufijtë e tu, dhe askush nuk do të dëshirojë vendin tënd, kur do të ngjitesh tri herë në vit, për të dalë përpara Zotit, Perëndisë tënd.</p> 
 <p><a name="an_34:25">34:25</a> Nuk do të ofrosh me bukë të mbrujtur gjakun e viktimës së flijuar për mua; flia e festës së Pashkës nuk do të lihet deri në mëngjes.</p> 
 <p><a name="an_34:26">34:26</a> Do të çosh në shtëpinë e Zotit, Perëndisë tënd, prodhimet e para të fryteve të tokës sate. Nuk do ta gatuash kecin në qumështin e nënës së tij".</p> 
 <p><a name="an_34:27">34:27</a> Pastaj Zoti i tha Moisiut: "Shkruaji këto fjalë, sepse mbi bazën e këtyre fjalëve kam përfunduar një aleancë me ty dhe me Izraelin".</p> 
 <p><a name="an_34:28">34:28</a> Kështu Moisiu mbeti aty me Zotin dyzet ditë dhe dyzet net; nuk hëngri bukë as piu ujë. Dhe Zoti shkroi mbi pllakat fjalët e besëlidhjes, dhjetë urdhërimet.</p> 
 <p><a name="an_34:29">34:29</a> Por Moisiu, kur zbriti nga mali i Sinait (duke zbritur nga mali Moisiu kishte në dorë dy pllakat e dëshmisë), nuk e dinte që lëkura e fytyrës së tij qe bërë rrëzëllyese, sepse kishte qenë të fliste me Zotin.</p> 
 <p><a name="an_34:30">34:30</a> Kështu, kur Aaroni dhe tërë bijtë e Izraelit panë Moisiun, ja, që lëkura e fytyrës së tij ishte rrëzëllyese dhe ata kishin frikë t'i afroheshin atij.</p> 
 <p><a name="an_34:31">34:31</a> Por Moisiu i thirri dhe Aaroni dhe tërë krerët e asamblesë u rikthyen tek ai, dhe Moisiu u foli atyre.</p> 
 <p><a name="an_34:32">34:32</a> Pastaj, tërë bijtë e Izraelit u afruan, dhe ai i urdhëroi të bënin të gjitha ato që Zoti i kishte thënë në malin Sinai.</p> 
 <p><a name="an_34:33">34:33</a> Mbasi Moisiu mbaroi së foluri me ta, vuri një vel mbi fytyrën e tij.</p> 
 <p><a name="an_34:34">34:34</a> Por kur Moisiu hynte përpara Zotit për të biseduar me atë, hiqte velin deri sa të dilte jashtë; duke dalë jashtë, u tregonte bijve të Izraelit ato që e kishin urdhëruar të bënte.</p> 
 <p><a name="an_34:35">34:35</a> Bijtë e Izraelit, duke parë fytyrën e Moisiut, shihnin se lëkura e tij rrëzëllente; pastaj Moisiu vinte përsëri velin mbi fytyrën e tij, deri sa hynte të fliste me Zotin.</p> 
 <p><a name="an_35:1">35:1</a> Moisiu thirri asamblenë e bijve të Izraelit dhe u tha atyre: "Këto janë gjërat që Zoti më ka urdhëruar të bëj.</p> 
 <p><a name="an_35:2">35:2</a> Do të punohet gjashtë ditë, por dita e shtatë do të jetë për ju një ditë e shenjtë, një e shtunë pushimi, e shenjtëruar ndaj Zotit. Kushdo që bën ndonjë punë atë ditë do të dënohet me vdekje.</p> 
 <p><a name="an_35:3">35:3</a> Nuk do të ndizni zjarr në asnjë prej banesave tuaja ditën e shtunë".</p> 
 <p><a name="an_35:4">35:4</a> Pastaj Moisiu i foli tërë asamblesë së bijve të Izraelit dhe tha: "Kjo është ajo që Zoti ka urdhëruar, duke thënë:</p> 
 <p><a name="an_35:5">35:5</a> "Merrni ndërmjet jush një ofertë për Zotin; kushdo që ka zemër bujare do t'i çojë një ofertë Zotit: ar, argjend dhe bronz,</p> 
 <p><a name="an_35:6">35:6</a> stofa ngjyrë vjollce, të purpurta ose flakë të kuqe, li të hollë dhe lesh dhie,</p> 
 <p><a name="an_35:7">35:7</a> lëkura dashi të ngjyera në të kuq, lëkura baldose dhe dru të akacies,</p> 
 <p><a name="an_35:8">35:8</a> vaj për ndriçim të shandanit dhe aroma për vajin e vajosjes dhe për temjanin aromatik,</p> 
 <p><a name="an_35:9">35:9</a> gurë oniksi dhe gurë për t'u ngallmuar mbi efodin dhe pektoralin.</p> 
 <p><a name="an_35:10">35:10</a> Kushdo ndërmjet jush që është i aftë, le të vijë dhe të bëjë tërë ato gjëra që Zoti ka urdhëruar:</p> 
 <p><a name="an_35:11">35:11</a> tabernakullin, çadrën e tij dhe mbulesën, kapëset, dërrasat, traversat, shtyllat dhe bazat e tij,</p> 
 <p><a name="an_35:12">35:12</a> arkën, shtizat e saj, pajtuesin dhe velin e mbulesës së arkës,</p> 
 <p><a name="an_35:13">35:13</a> tryezën dhe shtizat e saj, tërë veglat e saj dhe bukën e paraqitjes;</p> 
 <p><a name="an_35:14">35:14</a> shandanin për dritë dhe veglat e tij, llambat e tij dhe vajin për ndriçim të shandanit;</p> 
 <p><a name="an_35:15">35:15</a> altarin e temjanit dhe shtizat e tij, vajin e vajosjes, temjanin aromatik dhe perden e hyrjes në tabernakull,</p> 
 <p><a name="an_35:16">35:16</a> altarin e olokausteve me grilën e tij prej bronzi, shtizat dhe tërë veglat e tij, legenin dhe bazën e tij,</p> 
 <p><a name="an_35:17">35:17</a> perdet e oborrit, shtyllat e tij dhe bazat e tyre, dhe perdja e hyrjes në oborr;</p> 
 <p><a name="an_35:18">35:18</a> kunjat e tabernakullit, kunjat e oborrit dhe litarët e tyre;</p> 
 <p><a name="an_35:19">35:19</a> rrobat e punuara hollë për të bërë shërbimin në vendin e shenjtë, rrobat e shenjta për priftin Aaron dhe rrobat e bijve të tij që të shërbejnë si priftërinj"".</p> 
 <p><a name="an_35:20">35:20</a> Atëherë gjithë asambleja e bijve të Izraelit u largua nga prania e Moisiut.</p> 
 <p><a name="an_35:21">35:21</a> Kështu tërë ata që ishin të shtyrë nga zemra e tyre dhe tërë ata që ishin të shtyrë nga fryma e tyre, erdhën për t'i sjellë ofertën e tyre Zotit për veprën e çadrës së mbledhjes, për të gjitha shërbimet e tij dhe për rrobat e shenjta.</p> 
 <p><a name="an_35:22">35:22</a> Erdhën burra dhe gra, ata që kishin zemër bujare, dhe sollën me vete kapëse, vathë, unaza me vulë dhe byzylykë, lloj lloj xhevahiresh prej ari; gjithkush i solli ndonjë ofertë prej ari Zotit.</p> 
 <p><a name="an_35:23">35:23</a> Dhe të gjithë ata që kishin stofa ngjyrë vjollce, të purpurt, flakë të kuqe, ose li të hollë, apo lesh dhie, ose lëkura dashi me ngjyrë të kuqe, ose lëkurë baldose, i sollën.</p> 
 <p><a name="an_35:24">35:24</a> Kushdo që mund të bënte një ofertë prej argjendi o prej bronzi, e solli ofertën e shenjtëruar për Zotin; dhe kushdo që kishte dru prej akacieje për ndonjë punë të caktuar për shërbimin, e solli.</p> 
 <p><a name="an_35:25">35:25</a> Të gjitha gratë e zonja torën me duart e tyre dhe prunë fillin ngjyrë vjollcë, të purpurt dhe flakë të kuqe, si dhe li të hollë.</p> 
 <p><a name="an_35:26">35:26</a> Dhe të gjitha gratë që ishin të shtyra nga zemra e tyre dhe kishin zhdërvjelltësi, torën lesh dhie.</p> 
 <p><a name="an_35:27">35:27</a> Krerët e popullit sollën gurë oniksi dhe gurë për t'u ngallmuar në efodin dhe në pektoralin,</p> 
 <p><a name="an_35:28">35:28</a> aroma dhe vaj për ndriçim të shandanit, vaj për vajosjen dhe për temjanin aromatik.</p> 
 <p><a name="an_35:29">35:29</a> Të gjithë bijtë e Izraelit, burra e gra, që ishin të shtyrë nga zemra për t'i çuar diçka për tërë veprën që Zoti kishte urdhëruar të bënin me anë të Moisiut, i çuan Zotit oferta vullnetare.</p> 
 <p><a name="an_35:30">35:30</a> Moisiu u tha bijve të Izraelit: "Shikoni, Zoti i thirri me emër Betsaleelin, birin e Urit, birin e Hurit, nga fisi i Judës,</p> 
 <p><a name="an_35:31">35:31</a> dhe e mbushi me Frymën e Perëndisë, me dituri, me zgjuarsi, me njohuri dhe me gjithfarë aftësish,</p> 
 <p><a name="an_35:32">35:32</a> që të mund të krijojë vizatime artistike, të punojë arin, argjendin dhe bronzin,</p> 
 <p><a name="an_35:33">35:33</a> të gdhendë gurë për t'u ngallmuar, për të punuar drurin dhe për të kryer çdo lloj punimi artistik.</p> 
 <p><a name="an_35:34">35:34</a> I ka shtënë gjithashtu në zemër aftësinë për të mësuar të tjerët, atij dhe Oholiabit, birit të Ahisamakut, nga fisi i Danve.</p> 
 <p><a name="an_35:35">35:35</a> I mbushi me diturinë e zemrës për të kryer gjithfarë punimesh të gdhendësit, të vizatuesit, të qëndistarit dhe të endësit, në ngjyrë vjollce, të purpurt, flakë të kuqe, dhe prej liri të hollë, i aftë  për të kryer çdo lloj punimi dhe për të  krijuar vizatime artistike.</p> 
 <p><a name="an_36:1">36:1</a> Tani Betsaleeli dhe Oholiabi si dhe të gjithë njerëzit e aftë, të cilët Zoti i ka pajisur me dituri dhe zgjuarsi për të kryer të gjitha punimet për shërbimin e shenjtërores, kanë për të vepruar sipas urdhrave të Zotit".</p> 
 <p><a name="an_36:2">36:2</a> Moisiu thirri, pra, Betsaleelin dhe Oholiabin dhe të gjithë njerëzit e urtë nga zemra, të cilët shtyheshin nga zemra për t'i hyrë punës dhe për ta kryer atë.</p> 
 <p><a name="an_36:3">36:3</a> Dhe ata morën nga Moisiu të gjitha ofertat e sjella nga bijtë e Izraelit për punimet për ndërtimin e shenjtërores dhe kryerjen e tyre. Por çdo mëngjes bijtë e Izraelit vazhdonin t'i sillnin Moisiut oferta vullnetare.</p> 
 <p><a name="an_36:4">36:4</a> Atëherë të gjithë njerëzit e aftë që kryenin punime të çfarëdo lloji në shenjtërore, duke lënë secili punën që bënte, erdhën</p> 
 <p><a name="an_36:5">36:5</a> dhe i folën Moisiut, duke thënë: "Populli po sjell shumë më tepër nga sa nevojitet për të kryer punimet që Zoti ka urdhëruar të bëhen".</p> 
 <p><a name="an_36:6">36:6</a> Atëherë Moisiu dha këtë urdhër që u shpall nëpër kamp, duke thënë: "Asnjë burrë dhe asnjë grua të mos bëjë më ndonjë ofertë për shenjtëroren". Kështue ndaluan popullin të sillte tjetër material.</p> 
 <p><a name="an_36:7">36:7</a> Sepse materiali që kishin mjaftonte për të gjitha punimet që kishin për të bërë, madje tepronte.</p> 
 <p><a name="an_36:8">36:8</a> Tërë njerëzit e aftë, midis atyre që punonin për ndërtimin e tabernakullit, bënë dhjetë pëlhura prej liri të hollë të përdredhur dhe me fill ngjyrë vjollce, të purpurt dhe flakë të kuqe; ai i bëri me kerubinë të punuar artistikisht.</p> 
 <p><a name="an_36:9">36:9</a> Çdo pëlhurë kishte një gjatësi dhe një gjerësi prej katër kubitësh; të gjitha pëlhurat kishin të njëjtën masë.</p> 
 <p><a name="an_36:10">36:10</a> Ai bashkoi pesë pëlhura, dhe bashkoi gjithashtu pesë pëlhurat e tjera.</p> 
 <p><a name="an_36:11">36:11</a> Dhe bëri sythe ngjyrë vjollce mbi buzën e pëlhurës së jashtme të serisë së parë të pëlhurave; bëri të njëjtën gjë në buzën e pëlhurës së jashtme të serisë së dytë.</p> 
 <p><a name="an_36:12">36:12</a> Ai bëri pesëdhjetë sythe mbi pëlhurën e parë dhe bëri gjithashtu pesëdhjetë sythe mbi buzën e pëlhurës së jashtme të serisë së dytë; sythet korrespondonin njëri me tjetrin.</p> 
 <p><a name="an_36:13">36:13</a> Dhe bëri edhe pesëdhjetë kapëse ari dhe bashkoi pëlhurat njërën me tjetrën me anë të kapëseve; kështu tabernakulli përbënte një të tërë.</p> 
 <p><a name="an_36:14">36:14</a> Ai bëri gjithashtu pëlhura me leshin e dhive, që të shërbenin si çadra mbi tabernakullin; ai bëri njëmbëdhjetë nga këto pëlhura.</p> 
 <p><a name="an_36:15">36:15</a> Çdo pëlhurë kishte një gjatësi prej tridhjetë kubitësh, dhe një gjerësi prej katër kubitësh; të njëmbëdhjetë pëlhurat kishin të njëjtën masë.</p> 
 <p><a name="an_36:16">36:16</a> Ai bashkoi pesë pëlhura nga njëra anë dhe gjashtë pëlhura nga ana tjetër.</p> 
 <p><a name="an_36:17">36:17</a> Bëri gjithashtu pesëdhjetë sythe mbi buzën e pëlhurës së jashtme të serisë së parë të pëlhurave dhe pesëdhjetë sythe mbi buzën e perdes së jashtme të serisë së dytë.</p> 
 <p><a name="an_36:18">36:18</a> Dhe bëri pesëdhjetë kapëse prej bronzi për ta bashkuar çadrën, me qëllim që të përbënte një të tërë.</p> 
 <p><a name="an_36:19">36:19</a> Bëri gjithashtu për çadrën një mbulesë me lëkura dashi të ngjyera me të kuq, dhe mbi të një mbulesë me lëkura baldosash.</p> 
 <p><a name="an_36:20">36:20</a> Pastaj bëri për tabernakullin dërrasat prej druri të akacies, të vendosura më këmbë.</p> 
 <p><a name="an_36:21">36:21</a> Gjatësia e një dërrase ishte dhjetë kubitë dhe gjerësia e saj një kubit e gjysmë.</p> 
 <p><a name="an_36:22">36:22</a> Çdo dërrasë kishte dy kllapa për të bashkuar njërën dërrasë me tjetrën; kështu ai veproi për të gjitha dërrasat e tabernakullit.</p> 
 <p><a name="an_36:23">36:23</a> Pastaj ai bëri dërrasat për tabernakullin: njëzet dërrasa për krahun jugor;</p> 
 <p><a name="an_36:24">36:24</a> dhe bëri dyzet baza prej argjendi nën njëzet dërrasat: dy baza poshtë çdo dërrase për të dy kllapat e veta.</p> 
 <p><a name="an_36:25">36:25</a> Dhe për anën e dytë të tabernakullit, anën veriore, ai bëri njëzet dërrasa,</p> 
 <p><a name="an_36:26">36:26</a> me dyzet bazat e tyre prej argjendi, dy baza nën çdo dërrasë.</p> 
 <p><a name="an_36:27">36:27</a> Për pjesën e pasme të tabernakullit, në drejtim të perëndimit, ai bëri gjashtë dërrasa.</p> 
 <p><a name="an_36:28">36:28</a> Bëri gjithashtu dy dërrasa për të dy qoshet e pasme të tabernakullit.</p> 
 <p><a name="an_36:29">36:29</a> Këto çiftoheshin poshtë dhe ishin bashkuar lart me një unazë. Kështu veproi për të dy dërrasat, që ndodheshin në të dy qoshet.</p> 
 <p><a name="an_36:30">36:30</a> Kishte, pra, tetë dërrasa me bazat e tyre prej argjendi: gjashtëmbëdhjetë baza, dy baza nën çdo dërrasë.</p> 
 <p><a name="an_36:31">36:31</a> Bëri gjithashtu disa traversa prej druri të akacies: pesë për dërrasat e njërit krah të tabernakullit,</p> 
 <p><a name="an_36:32">36:32</a> pesë traversa për dërrasat e krahut tjetër të tabernakullit, dhe pesë traversa për dërrasat e pjesës së pasme të tabernakullit, në perëndim.</p> 
 <p><a name="an_36:33">36:33</a> Pastaj bëri që traversa e qendrës të kalonte në mes të dërrasave, nga njëra anë në tjetrën.</p> 
 <p><a name="an_36:34">36:34</a> I veshi pastaj dërrasat me ar dhe i bëri prej ari unazat e tyre nga do të kalonin traversat, dhe i veshi me ar traversat.</p> 
 <p><a name="an_36:35">36:35</a> Bëri gjithashtu velin me fill ngjyrë vjollce, të purpurt dhe flakë të kuqe, dhe me li të hollë të përdredhur me kerubinë të punuar artistikisht;</p> 
 <p><a name="an_36:36">36:36</a> Bëri për të katër shtylla prej druri të akacies me grremçat e tyre prej ari; dhe shkriu për shtyllat katër baza prej argjendi.</p> 
 <p><a name="an_36:37">36:37</a> Dhe bëri për hyrjen e çadrës një perde prej filli ngjyrë vjollce, të purpurt dhe flakë të kuqe, dhe prej liri të hollë të përdredhur, shkurt puna e një qëndistari.</p> 
 <p><a name="an_36:38">36:38</a> Bëri gjithashtu pesë shtyllat e saj së bashku me grremçat e tyre i veshi me ar kapitelet dhe dërrasat e tyre; por pesë bazat e tyre ishin prej bronzi.</p> 
 <p><a name="an_37:1">37:1</a> Pastaj Betsaleeli bëri arkën prej druri të akacies, ajo ishte e gjatë dy kubitë e gjysmë, e gjerë një kubit dhe e lartë një kubit e gjysmë.</p> 
 <p><a name="an_37:2">37:2</a> E veshi me ar safi nga brenda dhe nga jashtë, dhe i bëri një kurorë që i vinte rrotull.</p> 
 <p><a name="an_37:3">37:3</a> Shkriu për këtë qëllim katër unaza prej ari dhe i vuri në katër këmbët e saj: dy unaza nga njëra anë dhe dy unaza nga ana tjetër.</p> 
 <p><a name="an_37:4">37:4</a> Bëri edhe disa shtiza me dru akacieje dhe i veshi me ar.</p> 
 <p><a name="an_37:5">37:5</a> Pastaj i kaloi shtizat nëpër unazat, që ishin anëve të arkës dhe që shërbenin për ta mbartur atë.</p> 
 <p><a name="an_37:6">37:6</a> Bëri edhe një pajtues prej ari safi, të gjatë dy kubitë e gjysmë dhe të gjerë një kubit e gjysmë.</p> 
 <p><a name="an_37:7">37:7</a> Bëri edhe dy kerubinë prej ari; këto u punuan me çekiç në të dy skajet e pajtuesit:</p> 
 <p><a name="an_37:8">37:8</a> një kerubin në njërin skaj dhe një kerubin në skajin tjetër; kerubinët i bëri njësh me pajtuesin në të dy skajet e tij.</p> 
 <p><a name="an_37:9">37:9</a> Kerubinët i kishin krahët e hapura lart, në mënyrë që të mbulonin pajtuesin me krahët e tyre; ishin kthyer njëri ndaj tjetrit, ndërsa fytyrat e kerubinëve ishin kthyer nga pajtuesi.</p> 
 <p><a name="an_37:10">37:10</a> Bëri edhe tryezën me dru të akacies me gjatësi dy kubitë, gjerësi një kubit dhe një lartësi një kubit e gjysmë.</p> 
 <p><a name="an_37:11">37:11</a> E veshi me ar safi dhe i bëri rreth e rrotull një kurorë prej ari.</p> 
 <p><a name="an_37:12">37:12</a> Dhe i bëri rreth e qark një buzë të lartë sa pëllëmba e dorës dhe rreth e rrotull kësaj buze bëri një kurorë prej ari.</p> 
 <p><a name="an_37:13">37:13</a> Dhe për këtë qëllim derdhi katër unaza ari dhe i vuri unazat në të katër qoshet, që janë në katër këmbët e tryezës.</p> 
 <p><a name="an_37:14">37:14</a> Unazat ishin afër buzës për të kaluar nëpër to shtizat e caktuara për të mbartur tryezën.</p> 
 <p><a name="an_37:15">37:15</a> I bëri shtizat me dru të akacies dhe i veshi me ar; ato do të shërbenin për ta mbartur tryezën.</p> 
 <p><a name="an_37:16">37:16</a> I bëri edhe orenditë që do të viheshin mbi tryezë prej ari safi: pjatat e tij, gotat e tij, filxhanët e tij, kupat e tij me të cilët bëhen libacionet.</p> 
 <p><a name="an_37:17">37:17</a> Edhe shandanin e bëri me ar safi; e punuan me çekiç; këmba, trungu, kupat, mollët dhe lulet e tij përbënin të gjitha një tërësi të vetme.</p> 
 <p><a name="an_37:18">37:18</a> Nga anët e tij dilnin gjashtë krahë: tre krahë të shandanit nga një anë dhe tre krahë të shandanit nga ana tjetër;</p> 
 <p><a name="an_37:19">37:19</a> mbi njërin krah kishte tri kupa në formë bajameje, me një mollë dhe një lule; në krahun tjetër tri kupa në formë të bajames me një mollë dhe një lule. E njëjta gjë ndodhte për të gjashtë krahët që dilnin nga shandani.</p> 
 <p><a name="an_37:20">37:20</a> Dhe në trungun e shandanit kishte katër kupa në formë të bajames, me mollët dhe lulet e tyre.</p> 
 <p><a name="an_37:21">37:21</a> Kishte një mollë poshtë dy krahëve të para që dilnin prej tij, një mollë poshtë dy krahëve të tjerë që dilnin prej tij, dhe një mollë poshtë dy krahëve të fundit që dilnin prej tij; kështu ishte për të gjashtë krahët që dilnin nga shandani.</p> 
 <p><a name="an_37:22">37:22</a> Këto mollë dhe këto krahë përbënin një të tërë të vetme me shandanin; gjithçka ishte prej ari safi të punuar me çekiç.</p> 
 <p><a name="an_37:23">37:23</a> Ai i bëri gjithashtu shtatë llambat e tij, zbrazësit dhe mbajtësit e tyre, me ar safi.</p> 
 <p><a name="an_37:24">37:24</a> Për të bërë shandanin dhe të gjitha pjesët e tij përdori një talent ari të pastër.</p> 
 <p><a name="an_37:25">37:25</a> Pastaj bëri altarin e temjanit me dru të akacies; ishte i gjatë një kubit dhe i gjerë një kubit; ishte katror dhe kishte një lartësi prej dy kubitësh; brirët e tij përbënin një të tërë të vetme me të.</p> 
 <p><a name="an_37:26">37:26</a> E veshi me ar safi: pjesën e tij të sipërme, anët e tij rreth e qark dhe brirët e tij; dhe i bëri rreth e rrotull një kurorë prej ari.</p> 
 <p><a name="an_37:27">37:27</a> I bëri edhe dy unaza ari, nën kurorë, në të dy krahët e tij; i vuri në të dy krahët për të kaluar shtizat. Këto shtiza shërbenin për ta mbartur atë.</p> 
 <p><a name="an_37:28">37:28</a> Dhe i bëri shtizat prej druri të akacies dhe i veshi me ar.</p> 
 <p><a name="an_37:29">37:29</a> Pastaj përgatiti vajin e shenjtë për vajosjen dhe temjanin aromatik, të pastër, simbas artit të parfumierit.</p> 
 <p><a name="an_38:1">38:1</a> Pastaj bëri altarin e olokausteve prej druri të akacies, i gjatë pesë kubitë dhe i gjerë po pesë kubitë; ishte katror dhe i lartë tre kubitë.</p> 
 <p><a name="an_38:2">38:2</a> Në të katër qoshet e tij bëri disa brirë, që përbënin një të tërë me të, dhe e veshi me bronz.</p> 
 <p><a name="an_38:3">38:3</a> Bëri gjithashtu të gjitha përdorëset e altarit: enët për hirin, lopatat e vogla, legenat, mashat dhe mangallet; të gjitha veglat e tij i bëri prej bronzi.</p> 
 <p><a name="an_38:4">38:4</a> Dhe bëri për altarin një grilë prej bronzi në formën e një rrjete nën kornizën, në pjesën e poshtme në mënyrë që rrjeta të ndodhej në gjysmën e lartësisë së altarit.</p> 
 <p><a name="an_38:5">38:5</a> Derdhi katër unaza për të katër cepat e grilës prej bronzi, me qëllim që të kalonin shtizat.</p> 
 <p><a name="an_38:6">38:6</a> Pastaj i bëri shtizat prej druri të akacies dhe i veshi me bronz.</p> 
 <p><a name="an_38:7">38:7</a> Pas kësaj i kaloi shtizat nëpër unazat që ndodheshin anëve të altarit, me të cilat do të mbartej: e ndërtoi me dërrasa dhe bosh nga brenda.</p> 
 <p><a name="an_38:8">38:8</a> Pastaj bëri legenin prej bronzi dhe bazën e tij prej bronzi, duke përdorur pasqyrat e grave që vinin për të bërë shërbime në hyrje të çadrës së mbledhjes.</p> 
 <p><a name="an_38:9">38:9</a> Pastaj bëri oborrin: nga ana e Negevit, në drejtim të jugut, perdet e oborrit ishin prej liri të hollë të përdredhur dhe me një gjatësi prej njëqind kubitësh,</p> 
 <p><a name="an_38:10">38:10</a> dhe kishin njëzet shtyllat e tyre dhe njëzet bazat e tyre prej bronzi; grremçat e shtyllave dhe shtizat e tyre ishin prej argjendi.</p> 
 <p><a name="an_38:11">38:11</a> Në krahun verior kishte njëqind kubitë perde me njëzet shtyllat e tyre dhe njëzet bazat e tyre prej bronzi; grremçat e shtyllave dhe shtizat e tyre ishin prej argjendi.</p> 
 <p><a name="an_38:12">38:12</a> Në krahun perëndimor kishte pesëdhjetë kubitë perde me dhjetë shtyllat dhe dhjetë bazat e tyre; grremçat e shtyllave dhe shtizat e tyre ishin prej argjendi.</p> 
 <p><a name="an_38:13">38:13</a> Përpara, nga ana e lindjes, kishte pesëdhjetë kubitë:</p> 
 <p><a name="an_38:14">38:14</a> nga njëri krah kishte pesëdhjetë kubitë perde, me tri shtyllat dhe tri bazat e tyre;</p> 
 <p><a name="an_38:15">38:15</a> dhe nga ana tjetër (si këtej ashtu dhe matanë portës së hyrjes në oborr) kishte pesëmbëdhjetë kubitë perde, me tri shtyllat dhe tri bazat e tyre.</p> 
 <p><a name="an_38:16">38:16</a> Të gjitha perdet rreth oborrit ishin prej liri të hollë të përdredhur;</p> 
 <p><a name="an_38:17">38:17</a> bazat e shtyllave ishin prej bronzi, grremçat e shtyllave dhe shtizat e tyre ishin prej argjendi, kapitelet e shtyllave ishin të veshura me argjend dhe të gjitha shtyllat e oborrit ishin të lidhura me disa shtiza argjendi.</p> 
 <p><a name="an_38:18">38:18</a> Perdja për hyrjen në oborr ishte e qëndisur, me fill ngjyrë vjollce, të purpurt dhe të kuq të ndezur, dhe me li të përdredhur; kishte një gjatësi prej njëzet kubitësh, një lartësi prej pesë kubitësh, dhe korrespondonte me perdet e oborrit.</p> 
 <p><a name="an_38:19">38:19</a> Kishte katër shtylla me katër bazat e tyre prej bronzi; grremçat e tyre ishin prej argjendi dhe kapitelet e tyre dhe shtizat e tyre ishin të veshura me argjend.</p> 
 <p><a name="an_38:20">38:20</a> Të gjitha kunjat e tabernakullit dhe të rrethojës së oborrit ishin prej bronzi.</p> 
 <p><a name="an_38:21">38:21</a> Kjo është lista e sendeve të tabernakullit, të tabernakullit të dëshmisë, që u renditën me urdhër të Moisiut, për shërbimin e Levitëve, nën drejtimin e Ithamarit, birit të priftit Aaron.</p> 
 <p><a name="an_38:22">38:22</a> Betsaleeli, bir i Urit, bir i Hurit, nga fisi i Judës, bëri të gjitha ato që i kishte urdhëruar Zoti Moisiut,</p> 
 <p><a name="an_38:23">38:23</a> duke pasur me vete Oholiabin, birin e Ahisamakut, nga fisi i Danit, gdhendës, vizatues dhe qëndistar i stofave ngjyrë vjollcë, të purpurta, të kuqe të ndezur dhe prej liri të hollë.</p> 
 <p><a name="an_38:24">38:24</a> Gjithë ari i përdorur për të gjitha punimet për vendin e shenjtë, domethënë ari i ofertave, qe njëzet e nëntë talente dhe shtatëqind e tridhjetë sikla, simbas siklit të shenjtërores.</p> 
 <p><a name="an_38:25">38:25</a> Dhe argjendi, që u mblodh me rastin e regjistrimit të asamblesë, ishte njëqind talente dhe një mijë e shtatëqind e shtatëdhjetë e pesë sikla, simbas siklit të shenjtërores:</p> 
 <p><a name="an_38:26">38:26</a> një beka për frymë, (domethënë një gjysmë sikli, simbas siklit të shenjtërores), për çdo burrë që e kapte regjistrimi, nga mosha njëzet vjeç e lart, pra, gjashtëqind e tre mijë e pesëqind e pesëdhjetë burra.</p> 
 <p><a name="an_38:27">38:27</a> Njëqind talentet prej argjendi shërbyen për të shkrirë bazat e shenjtërores dhe bazat e velit: njëqind baza për njëqind talentet, një talent për bazë.</p> 
 <p><a name="an_38:28">38:28</a> Dhe me një mijë e shtatëqind e shtatëdhjetë e pesë sikla ai bëri grremçat për shtyllat, i veshi kapitelet e tyre dhe bëri shtizat për shtyllat.</p> 
 <p><a name="an_38:29">38:29</a> Bronzi i ofertave arrinte në shtatëdhjetë talente dhe dy mijë e katërqind sikla.</p> 
 <p><a name="an_38:30">38:30</a> Dhe me këtë ai bëri bazat e hyrjes së çadrës së mbledhjes, altarin prej bronzi dhe me grilën e tij dhe me të gjitha orenditë e altarit,</p> 
 <p><a name="an_38:31">38:31</a> bazat e oborrit, bazat e hyrjes në oborr, të gjithë kunjat e tabernakullit dhe të gjithë kunjat e rrethimit të oborrit.</p> 
 <p><a name="an_39:1">39:1</a> Pastaj me stofa ngjyrë vjollce, të purpurt dhe flakë të kuqe, bëri rroba të punuara mirë për të shërbyer në shenjtërore, dhe bënë rrobat e shenjta për Aaronin, ashtu siç e kishte urdhëruar Zoti Moisiun.</p> 
 <p><a name="an_39:2">39:2</a> Ai bëri efodin prej ari e me fill ngjyrë vjollce, të purpurt dhe flakë të kuqe, dhe me li të hollë të përdredhur.</p> 
 <p><a name="an_39:3">39:3</a> Dhe e rrahën arin në peta dhe e prenë në fije, për ta endur në stofën ngjyrë vjollce, të purpurt dhe flakë të kuqe dhe në lirin e hollë të përdredhur: puna e një artizani të shkathët.</p> 
 <p><a name="an_39:4">39:4</a> I bënë edhe supore të bashkuara; kështu efodi mbahej tok në të dy skajet e tij.</p> 
 <p><a name="an_39:5">39:5</a> Dhe brezi i punuar artistikisht që ishte mbi efodin për ta lidhur kishte po atë përgatitje: me ar, me fije, ngjyrë vjollce, të purpurt dhe flakë të kuqe, dhe me li të hollë të përdredhur, ashtu si e kishte urdhëruar Zoti Moisiun.</p> 
 <p><a name="an_39:6">39:6</a> Pastaj u punuan gurët e oniksit, që u ngallmuan në rrathë ari, dhe që u gdhendën, ashtu siç gdhenden vulat e vogla, me emrat e bijve të Izraelit.</p> 
 <p><a name="an_39:7">39:7</a> Ai pastaj i vuri mbi suporet e efodit, si gurë për të përkujtuar bijtë e Izraelit ashtu siç e kishte urdhëruar Zoti Moisiun.</p> 
 <p><a name="an_39:8">39:8</a> Pastaj ai bëri pektoralin e punuar artistikisht, ashtu si puna e efodit: me ar, me fill ngjyrë vjollce, të purpurt dhe flakë të kuqe, si dhe me li të hollë të përdredhur.</p> 
 <p><a name="an_39:9">39:9</a> Pektorali kishte formë katrore; e bënë të palosur më dysh, të gjatë sa pëllëmba dhe të gjerë po aq, kur ishte i palosur më dysh.</p> 
 <p><a name="an_39:10">39:10</a> Dhe u ngallmuan katër radhë gurësh; në radhën e parë: një sardon, një topaz dhe një smerald;</p> 
 <p><a name="an_39:11">39:11</a> në radhën e dytë: një rubin, një safir dhe një diamant;</p> 
 <p><a name="an_39:12">39:12</a> në radhën e tretë: një hiacint, një agat dhe një ametist;</p> 
 <p><a name="an_39:13">39:13</a> në radhën e katërt: një grizolit, një oniks dhe një diaspër. Këta gurë ishin futur në rrathët e tyre prej ari.</p> 
 <p><a name="an_39:14">39:14</a> Gurët u korrespondonin emrave të bijve të Izraelit: dymbëdhjetë, simbas emrave të tyre të gdhendur si vula, secili me emrin e njërit nga dymbëdhjetë fiset.</p> 
 <p><a name="an_39:15">39:15</a> Mbi pektoralin bënë gjithashtu zinxhirë prej ari safi, të lidhur si kordonë.</p> 
 <p><a name="an_39:16">39:16</a> Bënë edhe dy rrathë të artë dhe dy unaza të arta, dhe i vunë dy unazat në dy skajet e pektoralit.</p> 
 <p><a name="an_39:17">39:17</a> Pastaj i fiksuan të dy kordonët e artë mbi të dy unazat, në skajet e pektoralit;</p> 
 <p><a name="an_39:18">39:18</a> pas kësaj fiksuan dy majat e dy kordonëve në të dy rrathët dhe i vendosën mbi dy suporet e efodit, në pjesën e përparme të tij.</p> 
 <p><a name="an_39:19">39:19</a> Bënë gjithashtu dy unaza ari dhe i vunë në dy skajet e pektoralit, në buzën e tij, që ndodhet në pjesën e brendshme të efodit.</p> 
 <p><a name="an_39:20">39:20</a> Bënë gjithashtu dy unaza të tjera ari dhe i vunë mbi dy suporet e efodit poshtë, nga përpara, pranë pikës së bashkimit, mbi brezin e punuar artistikisht të efodit.</p> 
 <p><a name="an_39:21">39:21</a> Pastaj i lidhën unazat e pektoralit me unazat e efodit me një kordon ngjyrë vjollce, me qëllim që pektorali të rrinte mbi brezin e punuar artistikisht të efodit, dhe të mos shkëputej prej këtij të  fundit, ashtu si e kishte urdhëruar Zoti  Moisiun.</p> 
 <p><a name="an_39:22">39:22</a> Ai bëri gjithashtu mantelin e efodit, i tëri ngjyrë vjollce, një punim prej endësi.</p> 
 <p><a name="an_39:23">39:23</a> Në mes të mantelit kishte një hapje, për të futur kokën; rreth e qark hapjes kishte një buzë stofi të punuar, ashtu si hapja e një parzmoreje, me qëllim që të mos shqyhej.</p> 
 <p><a name="an_39:24">39:24</a> Mbi buzën e mantelit bënë disa shegë në ngjyrë vjollce, të purpurt dhe flakë të kuqe, me fill të përdredhur.</p> 
 <p><a name="an_39:25">39:25</a> Dhe bënë disa zile prej ari të pastër; dhe i vunë në mes të shegëve në buzën e mantelit, rreth e qark shegëve;</p> 
 <p><a name="an_39:26">39:26</a> një zile dhe një shegë, një zile dhe një shegë, rreth e përqark, mbi buzën e mantelit, për të bërë shërbimin, ashtu siç e kishte urdhëruar Zoti Moisiun.</p> 
 <p><a name="an_39:27">39:27</a> Ata bënë edhe tunikat prej liri të hollë; një punë prej endësi, për Aaronin dhe bijtë e tij,</p> 
 <p><a name="an_39:28">39:28</a> çallma prej liri të hollë, zbukurimin e mbulesave të kokës prej liri të hollë dhe pantallonat prej liri të hollë të përdredhur,</p> 
 <p><a name="an_39:29">39:29</a> dhe brezin prej liri të hollë të përdredhur, në ngjyrë vjollce, të purpurt dhe flakë të kuqe, një punë prej qëndistari, ashtu siç e kishte urdhëruar Zoti Moisiun.</p> 
 <p><a name="an_39:30">39:30</a> Pastaj bënë pllakën e diademës së shenjtë prej ari safi dhe gdhendën mbi të si mbi një vulë fjalët: SHENJTÉRI ZOTIT.</p> 
 <p><a name="an_39:31">39:31</a> Dhe mbërthyen në të një kordele ngjyrë vjollce për ta lidhur në majë të çallmës, ashtu si e kishte urdhëruar Zoti Moisiun.</p> 
 <p><a name="an_39:32">39:32</a> Kështu përfundoi tërë puna e tabernakullit dhe e çadrës së mbledhjes. Bijtë e Izraelit vepruan sipas të gjitha urdhrave që Zoti i kishte dhënë Moisiut; ata vepruan në këtë mënyrë.</p> 
 <p><a name="an_39:33">39:33</a> Pastaj i çuan Moisiut tabernakullin, çadrën dhe tërë veglat e saj, kapëset, dërrasat, traversat, shtyllat dhe bazat e tyre,</p> 
 <p><a name="an_39:34">39:34</a> mbulesën me lëkura dashi të ngjyera në të kuq, mbulesën me lëkura baldose dhe velin e perdes,</p> 
 <p><a name="an_39:35">39:35</a> arkën e dëshmisë me shtizat e saj dhe pajtuesin,</p> 
 <p><a name="an_39:36">39:36</a> tryezën me të gjitha veglat e saj dhe bukën e paraqitjes,</p> 
 <p><a name="an_39:37">39:37</a> shandani prej ari safi me llambat e tij (llambat e vendosura në rregull), të gjitha orenditë e tij dhe vajin për dritën e shandanit,</p> 
 <p><a name="an_39:38">39:38</a> altarin prej ari, vajin e vajosjes, temjanin e parfumuar dhe perden për hyrjen e çadrës,</p> 
 <p><a name="an_39:39">39:39</a> altarin prej bronzi, grilën e tij prej bronzi, shtizat e tij dhe të gjitha veglat e tij, legenin me bazën e tij,</p> 
 <p><a name="an_39:40">39:40</a> perdet e oborrit, shtyllat e tij me gjithë bazat, perden për hyrjen e oborrit, kordonët e oborrit, kunjat e tij dhe të gjitha veglat për shërbimin e tabernakullit, për çadrën e mbledhjes,</p> 
 <p><a name="an_39:41">39:41</a> rrobat e punuara mirë për të shërbyer në shenjtërore, rrobat e shenjta për priftin Aaron dhe rrobat e bijve të tij për të shërbyer si priftërinj.</p> 
 <p><a name="an_39:42">39:42</a> Bijtë e Izraelit e kryen tërë punën, sipas të gjitha porosive që Zoti i kishte dhënë Moisiut.</p> 
 <p><a name="an_39:43">39:43</a> Moisiu, pra, shqyrtoi tërë punën; dhe ja, ata e kishin kryer simbas urdhrave të Zotit; ata e kishin bërë kështu. Kështu Moisiu i bekoi.</p> 
 <p><a name="an_40:1">40:1</a> Pastaj Zoti i foli Moisiut, duke thënë:</p> 
 <p><a name="an_40:2">40:2</a> "Ditën e parë të muajit të parë do të ngresh tabernakullin, çadrën e mbledhjes.</p> 
 <p><a name="an_40:3">40:3</a> Do të vendosësh atje arkën e dëshmisë dhe do ta fshehësh arkën me një vel.</p> 
 <p><a name="an_40:4">40:4</a> Do të sjellësh brenda tryezën dhe do të vendosësh mbi të gjërat që duhen; do të sjellësh gjithashtu shandanin dhe do të ndezësh llambat e tij.</p> 
 <p><a name="an_40:5">40:5</a> Do të vendosësh altarin e artë për temjanin përpara arkës së dëshmisë, dhe do të vësh perden në hyrje të tabernakullit.</p> 
 <p><a name="an_40:6">40:6</a> Do ta vësh altarin e olokausteve para hyrjes së tabernakullit, të çadrës së mbledhjes.</p> 
 <p><a name="an_40:7">40:7</a> Do ta vendosësh legenin midis çadrës së mbledhjes dhe altarit dhe do të vësh ujë në të.</p> 
 <p><a name="an_40:8">40:8</a> Do t'i vendosësh perdet e oborrit rreth e qark dhe do të vësh një perde në hyrje të oborrit.</p> 
 <p><a name="an_40:9">40:9</a> Pastaj do të marrësh vajin e vajosjes dhe do të vajosh tabernakullin dhe tërë gjërat që ndodhen aty, dhe do ta shenjtërosh me të gjitha veglat e tij; dhe do të jetë i shenjtë.</p> 
 <p><a name="an_40:10">40:10</a> Do të vajosh altarin e olokausteve dhe tërë orenditë e tij; do të shenjtërosh kështu altarin dhe altari do të jetë shumë i shenjtë.</p> 
 <p><a name="an_40:11">40:11</a> Do të vajosh edhe legenin me të gjithë bazën e tij dhe do ta shenjtërosh.</p> 
 <p><a name="an_40:12">40:12</a> Pastaj do të afrosh Aaronin dhe bijtë e tij në hyrje të çadrës së mbledhjes dhe do t'i lash me ujë.</p> 
 <p><a name="an_40:13">40:13</a> Do ta veshësh Aaronin me rrobat e shenjta, do ta vajosh dhe do ta shenjtërosh, që të më shërbejë si prift.</p> 
 <p><a name="an_40:14">40:14</a> Do të afrosh edhe bijtë e tij dhe do t'i veshësh me tunika,</p> 
 <p><a name="an_40:15">40:15</a> do t'i vajosh ashtu si do të kesh vajuar atin e tyre, që të më shërbejnë si priftërinj; vajisja e tyre do t'u japë priftëri përjetë, brez pas brezi".</p> 
 <p><a name="an_40:16">40:16</a> Moisiu ashtu veproi; bëri pikërisht të gjitha ato që Zoti i kishte urdhëruar.</p> 
 <p><a name="an_40:17">40:17</a> Kështu ditën e parë të muajit të parë të vitit të dytë, u ndërtua tabernakulli.</p> 
 <p><a name="an_40:18">40:18</a> Moisiu e ngriti tabernakullin, hodhi bazat e tij, sistemoi dërrasat e tij, i vuri traversat e tij dhe ngriti shtyllat e tij.</p> 
 <p><a name="an_40:19">40:19</a> Mbi tabernakullin shtriu perden dhe mbi këtë vendosi mbulesën e çadrës, ashtu siç e kishte urdhëruar Zoti Moisiun.</p> 
 <p><a name="an_40:20">40:20</a> Pastaj mori dëshminë dhe e vendosi brenda arkës, u vuri shtizat unazave të arkës, dhe e vuri pajtuesin mbi arkë;</p> 
 <p><a name="an_40:21">40:21</a> e çoi arkën në tabernakull, e vari velin e perdes dhe kështu fshehu arkën e dëshmisë, ashtu si e kishte urdhëruar Zoti Moisiun.</p> 
 <p><a name="an_40:22">40:22</a> Vendosi gjithashtu tryezën në çadrën e mbledhjes, në krahun verior të tabernakullit, jashtë velit.</p> 
 <p><a name="an_40:23">40:23</a> Vendosi sipër me rregull bukën përpara Zotit, ashtu si e kishte urdhëruar Zoti Moisiun.</p> 
 <p><a name="an_40:24">40:24</a> Pastaj vuri shandanin në çadrën e mbledhjes, përballë tryezës, nga ana jugore e tabernakullit;</p> 
 <p><a name="an_40:25">40:25</a> dhe ndezi llambat përpara Zotit, ashtu si e kishte urdhëruar Zoti Moisiun.</p> 
 <p><a name="an_40:26">40:26</a> Pastaj vuri altarin e artë në çadrën e mbledhjes, përpara velit,</p> 
 <p><a name="an_40:27">40:27</a> dhe mbi të dogji temjanin e parfumuar, ashtu siç e kishte urdhëruar Zoti Moisiun.</p> 
 <p><a name="an_40:28">40:28</a> Vuri gjithashtu perden në hyrje të tabernakullit.</p> 
 <p><a name="an_40:29">40:29</a> Pastaj vendosi altarin e olokausteve në hyrje të tabernakullit, të çadrës së mbledhjes, dhe mbi të ofroi olokaustin dhe blatimin, ashtu si e kishte urdhëruar Zoti Moisiun.</p> 
 <p><a name="an_40:30">40:30</a> Pastaj vuri legenin midis çadrës së mbledhjes dhe altarit dhe e mbushi me ujë për t'u larë.</p> 
 <p><a name="an_40:31">40:31</a> Dhe me këtë ujë, Moisiu, Aaroni dhe bijtë e tij lanë duart dhe këmbët;</p> 
 <p><a name="an_40:32">40:32</a> kur hynin në çadrën e mbledhjes dhe kur i afroheshin altarit, ata laheshin, ashtu si e kishte urdhëruar Zoti Moisiun.</p> 
 <p><a name="an_40:33">40:33</a> Ndërtoi gjithashtu oborrin rreth tabernakullit dhe altarit dhe vuri perden në hyrje të oborrit. Kështu Moisiu e përfundoi punën e tij.</p> 
 <p><a name="an_40:34">40:34</a> Atëherë reja e mbuloi çadrën e mbledhjes dhe lavdia e Zotit e mbushi tabernakullin.</p> 
 <p><a name="an_40:35">40:35</a> Dhe Moisiu nuk mundi të hyjë në çadrën e mbledhjes, sepse reja e kishte mbuluar nga sipër dhe lavdia e Zotit mbushte tabernakullin.</p> 
 <p><a name="an_40:36">40:36</a> Në të tëra zhvendosjet e tyre, kur reja ngrihej mbi tabernakullin, bijtë e Izraelit niseshin;</p> 
 <p><a name="an_40:37">40:37</a> por në rast se reja nuk ngrihej, nuk niseshin deri ditën që ajo të ngrihej.</p> 
 <p><a name="an_40:38">40:38</a> Sepse reja e Zotit qëndronte mbi tabernakullin gjatë ditës, dhe natën mbi të qëndronte një zjarr, para syve të të gjithë shtëpisë së Izraelit, gjatë gjithë zhvendosjeve së tyre.?</p> 
 <p></p><hr>
 <center>
 <a href="lev.htm">Next: Leviticus</a></center>
 </body>