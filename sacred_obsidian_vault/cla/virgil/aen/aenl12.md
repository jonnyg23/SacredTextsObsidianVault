<body>
 
 
 <center>
 <a href="../../../index.htm">Sacred Texts</a> 
 <a href="../../index.htm">Classics</a> 
 <a href="../index.htm">Virgil</a> 
 <a href="index.htm">Index</a> 
 <a href="aen12.htm">English</a> 
 <a href="aenl11.htm">Previous</a> 
 </center>
 <hr>
 <h1 align="CENTER">AENEID BOOK XII</h1>
 
 <font size="4"><p>Turnus ut infractos aduerso Marte Latinos<br>
 defecisse uidet, sua nunc promissa reposci,<br>
 se signari oculis, ultro implacabilis ardet<br>
 attollitque animos. Poenorum qualis in aruis<br>
 saucius ille graui uenantum uulnere pectus               </p></font><font size="2">5</font><font size="4"><br>
 tum demum mouet arma leo, gaudetque comantis<br>
 excutiens ceruice toros fixumque latronis<br>
 impauidus frangit telum et fremit ore cruento:<br>
 haud secus accenso gliscit uiolentia Turno.<br>
 tum sic adfatur regem atque ita turbidus infit:               </font><font size="2">10</font><font size="4"><br>
 'nulla mora in Turno; nihil est quod dicta retractent<br>
 ignaui Aeneadae, nec quae pepigere recusent:<br>
 congredior. fer sacra, pater, et concipe foedus.<br>
 aut hac Dardanium dextra sub Tartara mittam<br>
 desertorem Asiae (sedeant spectentque Latini),               </font><font size="2">15</font><font size="4"><br>
 et solus ferro crimen commune refellam,<br>
 aut habeat uictos, cedat Lauinia coniunx.' 
 <p>Olli sedato respondit corde Latinus:<br>
 'o praestans animi iuuenis, quantum ipse feroci<br>
 uirtute exsuperas, tanto me impensius aequum est               </p></font><font size="2">20</font><font size="4"><br>
 consulere atque omnis metuentem expendere casus.<br>
 sunt tibi regna patris Dauni, sunt oppida capta<br>
 multa manu, nec non aurumque animusque Latino est;<br>
 sunt aliae innuptae Latio et Laurentibus aruis<br>
 nec genus indecores. sine me haec haud mollia fatu                </font><font size="2">25</font><font size="4"><br>
 sublatis aperire dolis, simul hoc animo hauri:<br>
 me natam nulli ueterum sociare procorum<br>
 fas erat, idque omnes diuique hominesque canebant.<br>
 uictus amore tui, cognato sanguine uictus<br>
 coniugis et maestae lacrimis, uincla omnia rupi;               </font><font size="2">30</font><font size="4"><br>
 promissam eripui genero, arma impia sumpsi.<br>
 ex illo qui me casus, quae, Turne, sequantur<br>
 bella, uides, quantos primus patiare labores.<br>
 bis magna uicti pugna uix urbe tuemur<br>
 spes Italas; recalent nostro Thybrina fluenta               </font><font size="2">35</font><font size="4"><br>
 sanguine adhuc campique ingentes ossibus albent.<br>
 quo referor totiens? quae mentem insania mutat?<br>
 si Turno exstincto socios sum ascire paratus,<br>
 cur non incolumi potius certamina tollo?<br>
 quid consanguinei Rutuli, quid cetera dicet               </font><font size="2">40</font><font size="4"><br>
 Italia, ad mortem si te (fors dicta refutet!)<br>
 prodiderim, natam et conubia nostra petentem?<br>
 respice res bello uarias, miserere parentis<br>
 longaeui, quem nunc maestum patria Ardea longe<br>
 diuidit.' haudquaquam dictis uiolentia Turni               </font><font size="2">45</font><font size="4"><br>
 flectitur; exsuperat magis aegrescitque medendo.<br>
 ut primum fari potuit, sic institit ore:<br>
 'quam pro me curam geris, hanc precor, optime, pro me<br>
 deponas letumque sinas pro laude pacisci.<br>
 et nos tela, pater, ferrumque haud debile dextra               </font><font size="2">50</font><font size="4"><br>
 spargimus, et nostro sequitur de uulnere sanguis.<br>
 longe illi dea mater erit, quae nube fugacem<br>
 feminea tegat et uanis sese occulat umbris.' 
 <p>At regina noua pugnae conterrita sorte<br>
 flebat et ardentem generum moritura tenebat:               </p></font><font size="2">55</font><font size="4"><br>
 'Turne, per has ego te lacrimas, per si quis Amatae<br>
 tangit honos animum: spes tu nunc una, senectae<br>
 tu requies miserae, decus imperiumque Latini<br>
 te penes, in te omnis domus inclinata recumbit.<br>
 unum oro: desiste manum committere Teucris.               </font><font size="2">60</font><font size="4"><br>
 qui te cumque manent isto certamine casus<br>
 et me, Turne, manent; simul haec inuisa relinquam<br>
 lumina nec generum Aenean captiua uidebo.'<br>
 accepit uocem lacrimis Lauinia matris<br>
 flagrantis perfusa genas, cui plurimus ignem               </font><font size="2">65</font><font size="4"><br>
 subiecit rubor et calefacta per ora cucurrit.<br>
 Indum sanguineo ueluti uiolauerit ostro<br>
 si quis ebur, aut mixta rubent ubi lilia multa<br>
 alba rosa, talis uirgo dabat ore colores.<br>
 illum turbat amor figitque in uirgine uultus;               </font><font size="2">70</font><font size="4"><br>
 ardet in arma magis paucisque adfatur Amatam:<br>
 'ne, quaeso, ne me lacrimis neue omine tanto<br>
 prosequere in duri certamina Martis euntem,<br>
 o mater; neque enim Turno mora libera mortis.<br>
 nuntius haec, Idmon, Phrygio mea dicta tyranno               </font><font size="2">75</font><font size="4"><br>
 haud placitura refer. cum primum crastina caelo<br>
 puniceis inuecta rotis Aurora rubebit,<br>
 non Teucros agat in Rutulos, Teucrum arma quiescant<br>
 et Rutuli; nostro dirimamus sanguine bellum,<br>
 illo quaeratur coniunx Lauinia campo.'               </font><font size="2">80</font><font size="4"> 
 <p>Haec ubi dicta dedit rapidusque in tecta recessit,<br>
 poscit equos gaudetque tuens ante ora frementis,<br>
 Pilumno quos ipsa decus dedit Orithyia,<br>
 qui candore niues anteirent, cursibus auras.<br>
 circumstant properi aurigae manibusque lacessunt               </p></font><font size="2">85</font><font size="4"><br>
 pectora plausa cauis et colla comantia pectunt.<br>
 ipse dehinc auro squalentem alboque orichalco<br>
 circumdat loricam umeris, simul aptat habendo<br>
 ensemque clipeumque et rubrae cornua cristae,<br>
 ensem quem Dauno ignipotens deus ipse parenti                </font><font size="2">90</font><font size="4"><br>
 fecerat et Stygia candentem tinxerat unda.<br>
 exim quae mediis ingenti adnixa columnae<br>
 aedibus astabat, ualidam ui corripit hastam,<br>
 Actoris Aurunci spolium, quassatque trementem<br>
 uociferans: 'nunc, o numquam frustrata uocatus               </font><font size="2">95</font><font size="4"><br>
 hasta meos, nunc tempus adest: te maximus Actor,<br>
 te Turni nunc dextra gerit; da sternere corpus<br>
 loricamque manu ualida lacerare reuulsam<br>
 semiuiri Phrygis et foedare in puluere crinis<br>
 uibratos calido ferro murraque madentis.'               </font><font size="2">100</font><font size="4"><br>
 his agitur furiis, totoque ardentis ab ore<br>
 scintillae absistunt, oculis micat acribus ignis,<br>
 mugitus ueluti cum prima in proelia taurus<br>
 terrificos ciet aut irasci in cornua temptat<br>
 arboris obnixus trunco, uentosque lacessit               </font><font size="2">105</font><font size="4"><br>
 ictibus aut sparsa ad pugnam proludit harena. 
 <p>Nec minus interea maternis saeuus in armis<br>
 Aeneas acuit Martem et se suscitat ira,<br>
 oblato gaudens componi foedere bellum.<br>
 tum socios maestique metum solatur Iuli               </p></font><font size="2">110</font><font size="4"><br>
 fata docens, regique iubet responsa Latino<br>
 certa referre uiros et pacis dicere leges. 
 <p>Postera uix summos spargebat lumine montis<br>
 orta dies, cum primum alto se gurgite tollunt<br>
 Solis equi lucemque elatis naribus efflant:               </p></font><font size="2">115</font><font size="4"><br>
 campum ad certamen magnae sub moenibus urbis<br>
 dimensi Rutulique uiri Teucrique parabant<br>
 in medioque focos et dis communibus aras<br>
 gramineas. alii fontemque ignemque ferebant<br>
 uelati limo et uerbena tempora uincti.                </font><font size="2">120</font><font size="4"><br>
 procedit legio Ausonidum, pilataque plenis<br>
 agmina se fundunt portis. hinc Troius omnis<br>
 Tyrrhenusque ruit uariis exercitus armis,<br>
 haud secus instructi ferro quam si aspera Martis<br>
 pugna uocet. nec non mediis in milibus ipsi               </font><font size="2">125</font><font size="4"><br>
 ductores auro uolitant ostroque superbi,<br>
 et genus Assaraci Mnestheus et fortis Asilas<br>
 et Messapus equum domitor, Neptunia proles;<br>
 utque dato signo spatia in sua quisque recessit,<br>
 defigunt tellure hastas et scuta reclinant.               </font><font size="2">130</font><font size="4"><br>
 tum studio effusae matres et uulgus inermum<br>
 inualidique senes turris ac tecta domorum<br>
 obsedere, alii portis sublimibus astant. 
 <p>At Iuno ex summo (qui nunc Albanus habetur;<br>
 tum neque nomen erat neque honos aut gloria monti)               </p></font><font size="2">135</font><font size="4"><br>
 prospiciens tumulo campum aspectabat et ambas<br>
 Laurentum Troumque acies urbemque Latini.<br>
 extemplo Turni sic est adfata sororem<br>
 diua deam, stagnis quae fluminibusque sonoris<br>
 praesidet (hunc illi rex aetheris altus honorem               </font><font size="2">140</font><font size="4"><br>
 Iuppiter erepta pro uirginitate sacrauit):<br>
 'nympha, decus fluuiorum, animo gratissima nostro,<br>
 scis ut te cunctis unam, quaecumque Latinae<br>
 magnanimi Iouis ingratum ascendere cubile,<br>
 praetulerim caelique libens in parte locarim:               </font><font size="2">145</font><font size="4"><br>
 disce tuum, ne me incuses, Iuturna, dolorem.<br>
 qua uisa est Fortuna pati Parcaeque sinebant<br>
 cedere res Latio, Turnum et tua moenia texi;<br>
 nunc iuuenem imparibus uideo concurrere fatis,<br>
 Parcarumque dies et uis inimica propinquat.               </font><font size="2">150</font><font size="4"><br>
 non pugnam aspicere hanc oculis, non foedera possum.<br>
 tu pro germano si quid praesentius audes,<br>
 perge; decet. forsan miseros meliora sequentur.'<br>
 uix ea, cum lacrimas oculis Iuturna profundit<br>
 terque quaterque manu pectus percussit honestum.               </font><font size="2">155</font><font size="4"><br>
 'non lacrimis hoc tempus' ait Saturnia Iuno:<br>
 'accelera et fratrem, si quis modus, eripe morti;<br>
 aut tu bella cie conceptumque excute foedus.<br>
 auctor ego audendi.' sic exhortata reliquit<br>
 incertam et tristi turbatam uulnere mentis.               </font><font size="2">160</font><font size="4"> 
 <p>Interea reges ingenti mole Latinus<br>
 quadriiugo uehitur curru (cui tempora circum<br>
 aurati bis sex radii fulgentia cingunt,<br>
 Solis aui specimen), bigis it Turnus in albis,<br>
 bina manu lato crispans hastilia ferro.               </p></font><font size="2">165</font><font size="4"><br>
 hinc pater Aeneas, Romanae stirpis origo,<br>
 sidereo flagrans clipeo et caelestibus armis<br>
 et iuxta Ascanius, magnae spes altera Romae,<br>
 procedunt castris, puraque in ueste sacerdos<br>
 saetigeri fetum suis intonsamque bidentem               </font><font size="2">170</font><font size="4"><br>
 attulit admouitque pecus flagrantibus aris.<br>
 illi ad surgentem conuersi lumina solem<br>
 dant fruges manibus salsas et tempora ferro<br>
 summa notant pecudum, paterisque altaria libant. 
 <p>Tum pius Aeneas stricto sic ense precatur:               </p></font><font size="2">175</font><font size="4"><br>
 'esto nunc Sol testis et haec mihi terra uocanti,<br>
 quam propter tantos potui perferre labores,<br>
 et pater omnipotens et tu Saturnia coniunx<br>
 (iam melior, iam, diua, precor), tuque inclute Mauors,<br>
 cuncta tuo qui bella, pater, sub numine torques;               </font><font size="2">180</font><font size="4"><br>
 fontisque fluuiosque uoco, quaeque aetheris alti<br>
 religio et quae caeruleo sunt numina ponto:<br>
 cesserit Ausonio si fors uictoria Turno,<br>
 conuenit Euandri uictos discedere ad urbem,<br>
 cedet Iulus agris, nec post arma ulla rebelles               </font><font size="2">185</font><font size="4"><br>
 Aeneadae referent ferroue haec regna lacessent.<br>
 sin nostrum adnuerit nobis uictoria Martem<br>
 (ut potius reor et potius di numine firment),<br>
 non ego nec Teucris Italos parere iubebo<br>
 nec mihi regna peto: paribus se legibus ambae               </font><font size="2">190</font><font size="4"><br>
 inuictae gentes aeterna in foedera mittant.<br>
 sacra deosque dabo; socer arma Latinus habeto,<br>
 imperium sollemne socer; mihi moenia Teucri<br>
 constituent urbique dabit Lauinia nomen.' 
 <p>Sic prior Aeneas, sequitur sic deinde Latinus               </p></font><font size="2">195</font><font size="4"><br>
 suspiciens caelum, tenditque ad sidera dextram:<br>
 'haec eadem, Aenea, terram, mare, sidera, iuro<br>
 Latonaeque genus duplex Ianumque bifrontem,<br>
 uimque deum infernam et duri sacraria Ditis;<br>
 audiat haec genitor qui foedera fulmine sancit.               </font><font size="2">200</font><font size="4"><br>
 tango aras, medios ignis et numina testor:<br>
 nulla dies pacem hanc Italis nec foedera rumpet,<br>
 quo res cumque cadent; nec me uis ulla uolentem<br>
 auertet, non, si tellurem effundat in undas<br>
 diluuio miscens caelumque in Tartara soluat,               </font><font size="2">205</font><font size="4"><br>
 ut sceptrum hoc' (dextra sceptrum nam forte gerebat)<br>
 'numquam fronde leui fundet uirgulta nec umbras,<br>
 cum semel in siluis imo de stirpe recisum<br>
 matre caret posuitque comas et bracchia ferro,<br>
 olim arbos, nunc artificis manus aere decoro               </font><font size="2">210</font><font size="4"><br>
 inclusit patribusque dedit gestare Latinis.'<br>
 talibus inter se firmabant foedera dictis<br>
 conspectu in medio procerum. tum rite sacratas<br>
 in flammam iugulant pecudes et uiscera uiuis<br>
 eripiunt, cumulantque oneratis lancibus aras.                </font><font size="2">215</font><font size="4"> 
 <p>At uero Rutulis impar ea pugna uideri<br>
 iamdudum et uario misceri pectora motu,<br>
 tum magis ut propius cernunt non uiribus aequos.<br>
 adiuuat incessu tacito progressus et aram<br>
 suppliciter uenerans demisso lumine Turnus               </p></font><font size="2">220</font><font size="4"><br>
 pubentesque genae et iuuenali in corpore pallor.<br>
 quem simul ac Iuturna soror crebrescere uidit<br>
 sermonem et uulgi uariare labantia corda,<br>
 in medias acies formam adsimulata Camerti,<br>
 cui genus a proauis ingens clarumque paternae               </font><font size="2">225</font><font size="4"><br>
 nomen erat uirtutis, et ipse acerrimus armis,<br>
 in medias dat sese acies haud nescia rerum<br>
 rumoresque serit uarios ac talia fatur:<br>
 'non pudet, o Rutuli, pro cunctis talibus unam<br>
 obiectare animam? numerone an uiribus aequi               </font><font size="2">230</font><font size="4"><br>
 non sumus? en, omnes et Troes et Arcades hi sunt,<br>
 fatalisque manus, infensa Etruria Turno:<br>
 uix hostem, alterni si congrediamur, habemus.<br>
 ille quidem ad superos, quorum se deuouet aris,<br>
 succedet fama uiuusque per ora feretur;               </font><font size="2">235</font><font size="4"><br>
 nos patria amissa dominis parere superbis<br>
 cogemur, qui nunc lenti consedimus aruis.' 
 <p>Talibus incensa est iuuenum sententia dictis<br>
 iam magis atque magis, serpitque per agmina murmur:<br>
 ipsi Laurentes mutati ipsique Latini.               </p></font><font size="2">240</font><font size="4"><br>
 qui sibi iam requiem pugnae rebusque salutem<br>
 sperabant, nunc arma uolunt foedusque precantur<br>
 infectum et Turni sortem miserantur iniquam.<br>
 his aliud maius Iuturna adiungit et alto<br>
 dat signum caelo, quo non praesentius ullum                </font><font size="2">245</font><font size="4"><br>
 turbauit mentes Italas monstroque fefellit.<br>
 namque uolans rubra fuluus Iouis ales in aethra<br>
 litoreas agitabat auis turbamque sonantem<br>
 agminis aligeri, subito cum lapsus ad undas<br>
 cycnum excellentem pedibus rapit improbus uncis.               </font><font size="2">250</font><font size="4"><br>
 arrexere animos Itali, cunctaeque uolucres<br>
 conuertunt clamore fugam (mirabile uisu),<br>
 aetheraque obscurant pennis hostemque per auras<br>
 facta nube premunt, donec ui uictus et ipso<br>
 pondere defecit praedamque ex unguibus ales               </font><font size="2">255</font><font size="4"><br>
 proiecit fluuio, penitusque in nubila fugit. 
 <p>Tum uero augurium Rutuli clamore salutant<br>
 expediuntque manus, primusque Tolumnius augur<br>
 'hoc erat, hoc uotis' inquit 'quod saepe petiui.<br>
 accipio agnoscoque deos; me, me duce ferrum               </p></font><font size="2">260</font><font size="4"><br>
 corripite, o miseri, quos improbus aduena bello<br>
 territat inualidas ut auis, et litora uestra<br>
 ui populat. petet ille fugam penitusque profundo<br>
 uela dabit. uos unanimi densete cateruas<br>
 et regem uobis pugna defendite raptum.'               </font><font size="2">265</font><font size="4"><br>
 dixit, et aduersos telum contorsit in hostis<br>
 procurrens; sonitum dat stridula cornus et auras<br>
 certa secat. simul hoc, simul ingens clamor et omnes<br>
 turbati cunei calefactaque corda tumultu.<br>
 hasta uolans, ut forte nouem pulcherrima fratrum               </font><font size="2">270</font><font size="4"><br>
 corpora constiterant contra, quos fida crearat<br>
 una tot Arcadio coniunx Tyrrhena Gylippo,<br>
 horum unum ad medium, teritur qua sutilis aluo<br>
 balteus et laterum iuncturas fibula mordet,<br>
 egregium forma iuuenem et fulgentibus armis,               </font><font size="2">275</font><font size="4"><br>
 transadigit costas fuluaque effundit harena.<br>
 at fratres, animosa phalanx accensaque luctu,<br>
 pars gladios stringunt manibus, pars missile ferrum<br>
 corripiunt caecique ruunt. quos agmina contra<br>
 procurrunt Laurentum, hinc densi rursus inundant               </font><font size="2">280</font><font size="4"><br>
 Troes Agyllinique et pictis Arcades armis:<br>
 sic omnis amor unus habet decernere ferro.<br>
 diripuere aras, it toto turbida caelo<br>
 tempestas telorum ac ferreus ingruit imber,<br>
 craterasque focosque ferunt. fugit ipse Latinus               </font><font size="2">285</font><font size="4"><br>
 pulsatos referens infecto foedere diuos.<br>
 infrenant alii currus aut corpora saltu<br>
 subiciunt in equos et strictis ensibus adsunt.<br>
 Messapus regem regisque insigne gerentem<br>
 Tyrrhenum Aulesten, auidus confundere foedus,               </font><font size="2">290</font><font size="4"><br>
 aduerso proterret equo; ruit ille recedens<br>
 et miser oppositis a tergo inuoluitur aris<br>
 in caput inque umeros. at feruidus aduolat hasta<br>
 Messapus teloque orantem multa trabali<br>
 desuper altus equo grauiter ferit atque ita fatur:               </font><font size="2">295</font><font size="4"><br>
 'hoc habet, haec melior magnis data uictima diuis.'<br>
 concurrunt Itali spoliantque calentia membra.<br>
 obuius ambustum torrem Corynaeus ab ara<br>
 corripit et uenienti Ebyso plagamque ferenti<br>
 occupat os flammis: olli ingens barba reluxit               </font><font size="2">300</font><font size="4"><br>
 nidoremque ambusta dedit. super ipse secutus<br>
 caesariem laeua turbati corripit hostis<br>
 impressoque genu nitens terrae applicat ipsum;<br>
 sic rigido latus ense ferit. Podalirius Alsum<br>
 pastorem primaque acie per tela ruentem               </font><font size="2">305</font><font size="4"><br>
 ense sequens nudo superimminet; ille securi<br>
 aduersi frontem mediam mentumque reducta<br>
 dissicit et sparso late rigat arma cruore.<br>
 olli dura quies oculos et ferreus urget<br>
 somnus, in aeternam conduntur lumina noctem.                </font><font size="2">310</font><font size="4"> 
 <p>At pius Aeneas dextram tendebat inermem<br>
 nudato capite atque suos clamore uocabat:<br>
 'quo ruitis? quaeue ista repens discordia surgit?<br>
 o cohibete iras! ictum iam foedus et omnes<br>
 compositae leges. mihi ius concurrere soli;               </p></font><font size="2">315</font><font size="4"><br>
 me sinite atque auferte metus. ego foedera faxo<br>
 firma manu; Turnum debent haec iam mihi sacra.'<br>
 has inter uoces, media inter talia uerba<br>
 ecce uiro stridens alis adlapsa sagitta est,<br>
 incertum qua pulsa manu, quo turbine adacta,               </font><font size="2">320</font><font size="4"><br>
 quis tantam Rutulis laudem, casusne deusne,<br>
 attulerit; pressa est insignis gloria facti,<br>
 nec sese Aeneae iactauit uulnere quisquam.<br>
 Turnus ut Aenean cedentem ex agmine uidit<br>
 turbatosque duces, subita spe feruidus ardet;               </font><font size="2">325</font><font size="4"><br>
 poscit equos atque arma simul, saltuque superbus<br>
 emicat in currum et manibus molitur habenas.<br>
 multa uirum uolitans dat fortia corpora leto.<br>
 seminecis uoluit multos: aut agmina curru<br>
 proterit aut raptas fugientibus ingerit hastas.               </font><font size="2">330</font><font size="4"><br>
 qualis apud gelidi cum flumina concitus Hebri<br>
 sanguineus Mauors clipeo increpat atque furentis<br>
 bella mouens immittit equos, illi aequore aperto<br>
 ante Notos Zephyrumque uolant, gemit ultima pulsu<br>
 Thraca pedum circumque atrae Formidinis ora               </font><font size="2">335</font><font size="4"><br>
 Iraeque Insidiaeque, dei comitatus, aguntur:<br>
 talis equos alacer media inter proelia Turnus<br>
 fumantis sudore quatit, miserabile caesis<br>
 hostibus insultans; spargit rapida ungula rores<br>
 sanguineos mixtaque cruor calcatur harena.               </font><font size="2">340</font><font size="4"><br>
 iamque neci Sthenelumque dedit Thamyrumque Pholumque,<br>
 hunc congressus et hunc, illum eminus; eminus ambo<br>
 Imbrasidas, Glaucum atque Laden, quos Imbrasus ipse<br>
 nutrierat Lycia paribusque ornauerat armis<br>
 uel conferre manum uel equo praeuertere uentos.               </font><font size="2">345</font><font size="4"> 
 <p>Parte alia media Eumedes in proelia fertur,<br>
 antiqui proles bello praeclara Dolonis,<br>
 nomine auum referens, animo manibusque parentem,<br>
 qui quondam, castra ut Danaum speculator adiret,<br>
 ausus Pelidae pretium sibi poscere currus;               </p></font><font size="2">350</font><font size="4"><br>
 illum Tydides alio pro talibus ausis<br>
 adfecit pretio nec equis aspirat Achilli.<br>
 hunc procul ut campo Turnus prospexit aperto,<br>
 ante leui iaculo longum per inane secutus<br>
 sistit equos biiugis et curru desilit atque               </font><font size="2">355</font><font size="4"><br>
 semianimi lapsoque superuenit, et pede collo<br>
 impresso dextrae mucronem extorquet et alto<br>
 fulgentem tingit iugulo atque haec insuper addit:<br>
 'en agros et, quam bello, Troiane, petisti,<br>
 Hesperiam metire iacens: haec praemia, qui me               </font><font size="2">360</font><font size="4"><br>
 ferro ausi temptare, ferunt, sic moenia condunt.'<br>
 huic comitem Asbyten coniecta cuspide mittit<br>
 Chloreaque Sybarimque Daretaque Thersilochumque<br>
 et sternacis equi lapsum ceruice Thymoeten.<br>
 ac uelut Edoni Boreae cum spiritus alto               </font><font size="2">365</font><font size="4"><br>
 insonat Aegaeo sequiturque ad litora fluctus,<br>
 qua uenti incubuere, fugam dant nubila caelo:<br>
 sic Turno, quacumque uiam secat, agmina cedunt<br>
 conuersaeque ruunt acies; fert impetus ipsum<br>
 et cristam aduerso curru quatit aura uolantem.               </font><font size="2">370</font><font size="4"><br>
 non tulit instantem Phegeus animisque frementem<br>
 obiecit sese ad currum et spumantia frenis<br>
 ora citatorum dextra detorsit equorum.<br>
 dum trahitur pendetque iugis, hunc lata retectum<br>
 lancea consequitur rumpitque infixa bilicem               </font><font size="2">375</font><font size="4"><br>
 loricam et summum degustat uulnere corpus.<br>
 ille tamen clipeo obiecto conuersus in hostem<br>
 ibat et auxilium ducto mucrone petebat,<br>
 cum rota praecipitem et procursu concitus axis<br>
 impulit effunditque solo, Turnusque secutus               </font><font size="2">380</font><font size="4"><br>
 imam inter galeam summi thoracis et oras<br>
 abstulit ense caput truncumque reliquit harenae. 
 <p>Atque ea dum campis uictor dat funera Turnus,<br>
 interea Aenean Mnestheus et fidus Achates<br>
 Ascaniusque comes castris statuere cruentum               </p></font><font size="2">385</font><font size="4"><br>
 alternos longa nitentem cuspide gressus.<br>
 saeuit et infracta luctatur harundine telum<br>
 eripere auxilioque uiam, quae proxima, poscit:<br>
 ense secent lato uulnus telique latebram<br>
 rescindant penitus, seseque in bella remittant.               </font><font size="2">390</font><font size="4"><br>
 iamque aderat Phoebo ante alios dilectus Iapyx<br>
 Iasides, acri quondam cui captus amore<br>
 ipse suas artis, sua munera, laetus Apollo<br>
 augurium citharamque dabat celerisque sagittas.<br>
 ille, ut depositi proferret fata parentis,               </font><font size="2">395</font><font size="4"><br>
 scire potestates herbarum usumque medendi<br>
 maluit et mutas agitare inglorius artis.<br>
 stabat acerba fremens ingentem nixus in hastam<br>
 Aeneas magno iuuenum et maerentis Iuli<br>
 concursu, lacrimis immobilis. ille retorto               </font><font size="2">400</font><font size="4"><br>
 Paeonium in morem senior succinctus amictu<br>
 multa manu medica Phoebique potentibus herbis<br>
 nequiquam trepidat, nequiquam spicula dextra<br>
 sollicitat prensatque tenaci forcipe ferrum.<br>
 nulla uiam Fortuna regit, nihil auctor Apollo                </font><font size="2">405</font><font size="4"><br>
 subuenit, et saeuus campis magis ac magis horror<br>
 crebrescit propiusque malum est. iam puluere caelum<br>
 stare uident: subeunt equites et spicula castris<br>
 densa cadunt mediis. it tristis ad aethera clamor<br>
 bellantum iuuenum et duro sub Marte cadentum.               </font><font size="2">410</font><font size="4"> 
 <p>Hic Venus indigno nati concussa dolore<br>
 dictamnum genetrix Cretaea carpit ab Ida,<br>
 puberibus caulem foliis et flore comantem<br>
 purpureo; non illa feris incognita capris<br>
 gramina, cum tergo uolucres haesere sagittae.               </p></font><font size="2">415</font><font size="4"><br>
 hoc Venus obscuro faciem circumdata nimbo<br>
 detulit, hoc fusum labris splendentibus amnem<br>
 inficit occulte medicans, spargitque salubris<br>
 ambrosiae sucos et odoriferam panaceam.<br>
 fouit ea uulnus lympha longaeuus Iapyx               </font><font size="2">420</font><font size="4"><br>
 ignorans, subitoque omnis de corpore fugit<br>
 quippe dolor, omnis stetit imo uulnere sanguis.<br>
 iamque secuta manum nullo cogente sagitta<br>
 excidit, atque nouae rediere in pristina uires.<br>
 'arma citi properate uiro! quid statis?' Iapyx               </font><font size="2">425</font><font size="4"><br>
 conclamat primusque animos accendit in hostem.<br>
 'non haec humanis opibus, non arte magistra<br>
 proueniunt, neque te, Aenea, mea dextera seruat:<br>
 maior agit deus atque opera ad maiora remittit.'<br>
 ille auidus pugnae suras incluserat auro               </font><font size="2">430</font><font size="4"><br>
 hinc atque hinc oditque moras hastamque coruscat.<br>
 postquam habilis lateri clipeus loricaque tergo est,<br>
 Ascanium fusis circum complectitur armis<br>
 summaque per galeam delibans oscula fatur:<br>
 'disce, puer, uirtutem ex me uerumque laborem,               </font><font size="2">435</font><font size="4"><br>
 fortunam ex aliis. nunc te mea dextera bello<br>
 defensum dabit et magna inter praemia ducet.<br>
 tu facito, mox cum matura adoleuerit aetas,<br>
 sis memor et te animo repetentem exempla tuorum<br>
 et pater Aeneas et auunculus excitet Hector.'               </font><font size="2">440</font><font size="4"> 
 <p>Haec ubi dicta dedit, portis sese extulit ingens<br>
 telum immane manu quatiens; simul agmine denso<br>
 Antheusque Mnestheusque ruunt, omnisque relictis<br>
 turba fluit castris. tum caeco puluere campus<br>
 miscetur pulsuque pedum tremit excita tellus.               </p></font><font size="2">445</font><font size="4"><br>
 uidit ab aduerso uenientis aggere Turnus,<br>
 uidere Ausonii, gelidusque per ima cucurrit<br>
 ossa tremor; prima ante omnis Iuturna Latinos<br>
 audiit agnouitque sonum et tremefacta refugit.<br>
 ille uolat campoque atrum rapit agmen aperto.               </font><font size="2">450</font><font size="4"><br>
 qualis ubi ad terras abrupto sidere nimbus<br>
 it mare per medium (miseris, heu, praescia longe<br>
 horrescunt corda agricolis: dabit ille ruinas<br>
 arboribus stragemque satis, ruet omnia late),<br>
 ante uolant sonitumque ferunt ad litora uenti:               </font><font size="2">455</font><font size="4"><br>
 talis in aduersos ductor Rhoeteius hostis<br>
 agmen agit, densi cuneis se quisque coactis<br>
 adglomerant. ferit ense grauem Thymbraeus Osirim,<br>
 Arcetium Mnestheus, Epulonem obtruncat Achates<br>
 Vfentemque Gyas; cadit ipse Tolumnius augur,               </font><font size="2">460</font><font size="4"><br>
 primus in aduersos telum qui torserat hostis.<br>
 tollitur in caelum clamor, uersique uicissim<br>
 puluerulenta fuga Rutuli dant terga per agros.<br>
 ipse neque auersos dignatur sternere morti<br>
 nec pede congressos aequo nec tela ferentis               </font><font size="2">465</font><font size="4"><br>
 insequitur: solum densa in caligine Turnum<br>
 uestigat lustrans, solum in certamina poscit. 
 <p>Hoc concussa metu mentem Iuturna uirago<br>
 aurigam Turni media inter lora Metiscum<br>
 excutit et longe lapsum temone reliquit;               </p></font><font size="2">470</font><font size="4"><br>
 ipsa subit manibusque undantis flectit habenas<br>
 cuncta gerens, uocemque et corpus et arma Metisci.<br>
 nigra uelut magnas domini cum diuitis aedes<br>
 peruolat et pennis alta atria lustrat hirundo<br>
 pabula parua legens nidisque loquacibus escas,               </font><font size="2">475</font><font size="4"><br>
 et nunc porticibus uacuis, nunc umida circum<br>
 stagna sonat: similis medios Iuturna per hostis<br>
 fertur equis rapidoque uolans obit omnia curru,<br>
 iamque hic germanum iamque hic ostentat ouantem<br>
 nec conferre manum patitur, uolat auia longe.               </font><font size="2">480</font><font size="4"><br>
 haud minus Aeneas tortos legit obuius orbis,<br>
 uestigatque uirum et disiecta per agmina magna<br>
 uoce uocat. quotiens oculos coniecit in hostem<br>
 alipedumque fugam cursu temptauit equorum,<br>
 auersos totiens currus Iuturna retorsit.               </font><font size="2">485</font><font size="4"><br>
 heu, quid agat? uario nequiquam fluctuat aestu,<br>
 diuersaeque uocant animum in contraria curae.<br>
 huic Messapus, uti laeua duo forte gerebat<br>
 lenta, leuis cursu, praefixa hastilia ferro,<br>
 horum unum certo contorquens derigit ictu.               </font><font size="2">490</font><font size="4"><br>
 substitit Aeneas et se collegit in arma<br>
 poplite subsidens; apicem tamen incita summum<br>
 hasta tulit summasque excussit uertice cristas.<br>
 tum uero adsurgunt irae, insidiisque subactus,<br>
 diuersos ubi sensit equos currumque referri,               </font><font size="2">495</font><font size="4"><br>
 multa Iouem et laesi testatus foederis aras<br>
 iam tandem inuadit medios et Marte secundo<br>
 terribilis saeuam nullo discrimine caedem<br>
 suscitat, irarumque omnis effundit habenas. 
 <p>Quis mihi nunc tot acerba deus, quis carmine caedes               </p></font><font size="2">500</font><font size="4"><br>
 diuersas obitumque ducum, quos aequore toto<br>
 inque uicem nunc Turnus agit, nunc Troius heros,<br>
 expediat? tanton placuit concurrere motu,<br>
 Iuppiter, aeterna gentis in pace futuras?<br>
 Aeneas Rutulum Sucronem (ea prima ruentis               </font><font size="2">505</font><font size="4"><br>
 pugna loco statuit Teucros) haud multa morantem<br>
 excipit in latus et, qua fata celerrima, crudum<br>
 transadigit costas et cratis pectoris ensem.<br>
 Turnus equo deiectum Amycum fratremque Dioren,<br>
 congressus pedes, hunc uenientem cuspide longa,               </font><font size="2">510</font><font size="4"><br>
 hunc mucrone ferit, curruque abscisa duorum<br>
 suspendit capita et rorantia sanguine portat.<br>
 ille Talon Tanaimque neci fortemque Cethegum,<br>
 tris uno congressu, et maestum mittit Oniten,<br>
 nomen Echionium matrisque genus Peridiae;               </font><font size="2">515</font><font size="4"><br>
 hic fratres Lycia missos et Apollinis agris<br>
 et iuuenem exosum nequiquam bella Menoeten,<br>
 Arcada, piscosae cui circum flumina Lernae<br>
 ars fuerat pauperque domus nec nota potentum<br>
 munera, conductaque pater tellure serebat.               </font><font size="2">520</font><font size="4"><br>
 ac uelut immissi diuersis partibus ignes<br>
 arentem in siluam et uirgulta sonantia lauro,<br>
 aut ubi decursu rapido de montibus altis<br>
 dant sonitum spumosi amnes et in aequora currunt<br>
 quisque suum populatus iter: non segnius ambo               </font><font size="2">525</font><font size="4"><br>
 Aeneas Turnusque ruunt per proelia; nunc, nunc<br>
 fluctuat ira intus, rumpuntur nescia uinci<br>
 pectora, nunc totis in uulnera uiribus itur. 
 <p>Murranum hic, atauos et auorum antiqua sonantem<br>
 nomina per regesque actum genus omne Latinos,               </p></font><font size="2">530</font><font size="4"><br>
 praecipitem scopulo atque ingentis turbine saxi<br>
 excutit effunditque solo; hunc lora et iuga subter<br>
 prouoluere rotae, crebro super ungula pulsu<br>
 incita nec domini memorum proculcat equorum.<br>
 ille ruenti Hyllo animisque immane frementi               </font><font size="2">535</font><font size="4"><br>
 occurrit telumque aurata ad tempora torquet:<br>
 olli per galeam fixo stetit hasta cerebro.<br>
 dextera nec tua te, Graium fortissime Cretheu,<br>
 eripuit Turno, nec di texere Cupencum<br>
 Aenea ueniente sui: dedit obuia ferro               </font><font size="2">540</font><font size="4"><br>
 pectora, nec misero clipei mora profuit aerei.<br>
 te quoque Laurentes uiderunt, Aeole, campi<br>
 oppetere et late terram consternere tergo.<br>
 occidis, Argiuae quem non potuere phalanges<br>
 sternere nec Priami regnorum euersor Achilles;               </font><font size="2">545</font><font size="4"><br>
 hic tibi mortis erant metae, domus alta sub Ida,<br>
 Lyrnesi domus alta, solo Laurente sepulcrum.<br>
 totae adeo conuersae acies omnesque Latini,<br>
 omnes Dardanidae, Mnestheus acerque Serestus<br>
 et Messapus equum domitor et fortis Asilas               </font><font size="2">550</font><font size="4"><br>
 Tuscorumque phalanx Euandrique Arcades alae,<br>
 pro se quisque uiri summa nituntur opum ui;<br>
 nec mora nec requies, uasto certamine tendunt. 
 <p>Hic mentem Aeneae genetrix pulcherrima misit<br>
 iret ut ad muros urbique aduerteret agmen               </p></font><font size="2">555</font><font size="4"><br>
 ocius et subita turbaret clade Latinos.<br>
 ille ut uestigans diuersa per agmina Turnum<br>
 huc atque huc acies circumtulit, aspicit urbem<br>
 immunem tanti belli atque impune quietam.<br>
 continuo pugnae accendit maioris imago:               </font><font size="2">560</font><font size="4"><br>
 Mnesthea Sergestumque uocat fortemque Serestum<br>
 ductores, tumulumque capit quo cetera Teucrum<br>
 concurrit legio, nec scuta aut spicula densi<br>
 deponunt. celso medius stans aggere fatur:<br>
 'ne qua meis esto dictis mora, Iuppiter hac stat,               </font><font size="2">565</font><font size="4"><br>
 neu quis ob inceptum subitum mihi segnior ito.<br>
 urbem hodie, causam belli, regna ipsa Latini,<br>
 ni frenum accipere et uicti parere fatentur,<br>
 eruam et aequa solo fumantia culmina ponam.<br>
 scilicet exspectem libeat dum proelia Turno               </font><font size="2">570</font><font size="4"><br>
 nostra pati rursusque uelit concurrere uictus?<br>
 hoc caput, o ciues, haec belli summa nefandi.<br>
 ferte faces propere foedusque reposcite flammis.'<br>
 dixerat, atque animis pariter certantibus omnes<br>
 dant cuneum densaque ad muros mole feruntur;               </font><font size="2">575</font><font size="4"><br>
 scalae improuiso subitusque apparuit ignis.<br>
 discurrunt alii ad portas primosque trucidant,<br>
 ferrum alii torquent et obumbrant aethera telis.<br>
 ipse inter primos dextram sub moenia tendit<br>
 Aeneas, magnaque incusat uoce Latinum               </font><font size="2">580</font><font size="4"><br>
 testaturque deos iterum se ad proelia cogi,<br>
 bis iam Italos hostis, haec altera foedera rumpi.<br>
 exoritur trepidos inter discordia ciuis:<br>
 urbem alii reserare iubent et pandere portas<br>
 Dardanidis ipsumque trahunt in moenia regem;               </font><font size="2">585</font><font size="4"><br>
 arma ferunt alii et pergunt defendere muros,<br>
 inclusas ut cum latebroso in pumice pastor<br>
 uestigauit apes fumoque impleuit amaro;<br>
 illae intus trepidae rerum per cerea castra<br>
 discurrunt magnisque acuunt stridoribus iras;               </font><font size="2">590</font><font size="4"><br>
 uoluitur ater odor tectis, tum murmure caeco<br>
 intus saxa sonant, uacuas it fumus ad auras. 
 <p>Accidit haec fessis etiam fortuna Latinis,<br>
 quae totam luctu concussit funditus urbem.<br>
 regina ut tectis uenientem prospicit hostem,               </p></font><font size="2">595</font><font size="4"><br>
 incessi muros, ignis ad tecta uolare,<br>
 nusquam acies contra Rutulas, nulla agmina Turni,<br>
 infelix pugnae iuuenem in certamine credit<br>
 exstinctum et subito mentem turbata dolore<br>
 se causam clamat crimenque caputque malorum,               </font><font size="2">600</font><font size="4"><br>
 multaque per maestum demens effata furorem<br>
 purpureos moritura manu discindit amictus<br>
 et nodum informis leti trabe nectit ab alta.<br>
 quam cladem miserae postquam accepere Latinae,<br>
 filia prima manu flauos Lauinia crinis               </font><font size="2">605</font><font size="4"><br>
 et roseas laniata genas, tum cetera circum<br>
 turba furit, resonant late plangoribus aedes.<br>
 hinc totam infelix uulgatur fama per urbem:<br>
 demittunt mentes, it scissa ueste Latinus<br>
 coniugis attonitus fatis urbisque ruina,               </font><font size="2">610</font><font size="4"><br>
 canitiem immundo perfusam puluere turpans. 
 <p>Interea extremo bellator in aequore Turnus               </p></font><font size="2">614</font><font size="4"><br>
 palantis sequitur paucos iam segnior atque<br>
 iam minus atque minus successu laetus equorum.<br>
 attulit hunc illi caecis terroribus aura<br>
 commixtum clamorem, arrectasque impulit auris<br>
 confusae sonus urbis et inlaetabile murmur.<br>
 'ei mihi! quid tanto turbantur moenia luctu?               </font><font size="2">620</font><font size="4"><br>
 quisue ruit tantus diuersa clamor ab urbe?'<br>
 sic ait, adductisque amens subsistit habenis.<br>
 atque huic, in faciem soror ut conuersa Metisci<br>
 aurigae currumque et equos et lora regebat,<br>
 talibus occurrit dictis: 'hac, Turne, sequamur               </font><font size="2">625</font><font size="4"><br>
 Troiugenas, qua prima uiam uictoria pandit;<br>
 sunt alii qui tecta manu defendere possint.<br>
 ingruit Aeneas Italis et proelia miscet,<br>
 et nos saeua manu mittamus funera Teucris.<br>
 nec numero inferior pugnae neque honore recedes.'               </font><font size="2">630</font><font size="4"><br>
 Turnus ad haec:<br>
 'o soror, et dudum agnoui, cum prima per artem<br>
 foedera turbasti teque haec in bella dedisti,<br>
 et nunc nequiquam fallis dea. sed quis Olympo<br>
 demissam tantos uoluit te ferre labores?               </font><font size="2">635</font><font size="4"><br>
 an fratris miseri letum ut crudele uideres?<br>
 nam quid ago? aut quae iam spondet Fortuna salutem?<br>
 uidi oculos ante ipse meos me uoce uocantem<br>
 Murranum, quo non superat mihi carior alter,<br>
 oppetere ingentem atque ingenti uulnere uictum.               </font><font size="2">640</font><font size="4"><br>
 occidit infelix ne nostrum dedecus Vfens<br>
 aspiceret; Teucri potiuntur corpore et armis.<br>
 exscindine domos (id rebus defuit unum)<br>
 perpetiar, dextra nec Drancis dicta refellam?<br>
 terga dabo et Turnum fugientem haec terra uidebit?               </font><font size="2">645</font><font size="4"><br>
 usque adeone mori miserum est? uos o mihi, Manes,<br>
 este boni, quoniam superis auersa uoluntas.<br>
 sancta ad uos anima atque istius inscia culpae<br>
 descendam magnorum haud umquam indignus auorum.' 
 <p>Vix ea fatus erat: medios uolat ecce per hostis               </p></font><font size="2">650</font><font size="4"><br>
 uectus equo spumante Saces, aduersa sagitta<br>
 saucius ora, ruitque implorans nomine Turnum:<br>
 'Turne, in te suprema salus, miserere tuorum.<br>
 fulminat Aeneas armis summasque minatur<br>
 deiecturum arces Italum excidioque daturum,               </font><font size="2">655</font><font size="4"><br>
 iamque faces ad tecta uolant. in te ora Latini,<br>
 in te oculos referunt; mussat rex ipse Latinus<br>
 quos generos uocet aut quae sese ad foedera flectat.<br>
 praeterea regina, tui fidissima, dextra<br>
 occidit ipsa sua lucemque exterrita fugit.               </font><font size="2">660</font><font size="4"><br>
 soli pro portis Messapus et acer Atinas<br>
 sustentant acies. circum hos utrimque phalanges<br>
 stant densae strictisque seges mucronibus horret<br>
 ferrea; tu currum deserto in gramine uersas.'<br>
 obstipuit uaria confusus imagine rerum               </font><font size="2">665</font><font size="4"><br>
 Turnus et obtutu tacito stetit; aestuat ingens<br>
 uno in corde pudor mixtoque insania luctu<br>
 et furiis agitatus amor et conscia uirtus.<br>
 ut primum discussae umbrae et lux reddita menti,<br>
 ardentis oculorum orbis ad moenia torsit               </font><font size="2">670</font><font size="4"><br>
 turbidus eque rotis magnam respexit ad urbem. 
 <p>Ecce autem flammis inter tabulata uolutus<br>
 ad caelum undabat uertex turrimque tenebat,<br>
 turrim compactis trabibus quam eduxerat ipse<br>
 subdideratque rotas pontisque instrauerat altos.               </p></font><font size="2">675</font><font size="4"><br>
 'iam iam fata, soror, superant, absiste morari;<br>
 quo deus et quo dura uocat Fortuna sequamur.<br>
 stat conferre manum Aeneae, stat, quidquid acerbi est,<br>
 morte pati, neque me indecorem, germana, uidebis<br>
 amplius. hunc, oro, sine me furere ante furorem.'               </font><font size="2">680</font><font size="4"><br>
 dixit, et e curru saltum dedit ocius aruis<br>
 perque hostis, per tela ruit maestamque sororem<br>
 deserit ac rapido cursu media agmina rumpit.<br>
 ac ueluti montis saxum de uertice praeceps<br>
 cum ruit auulsum uento, seu turbidus imber               </font><font size="2">685</font><font size="4"><br>
 proluit aut annis soluit sublapsa uetustas;<br>
 fertur in abruptum magno mons improbus actu<br>
 exsultatque solo, siluas armenta uirosque<br>
 inuoluens secum: disiecta per agmina Turnus<br>
 sic urbis ruit ad muros, ubi plurima fuso               </font><font size="2">690</font><font size="4"><br>
 sanguine terra madet striduntque hastilibus aurae,<br>
 significatque manu et magno simul incipit ore:<br>
 'parcite iam, Rutuli, et uos tela inhibete, Latini.<br>
 quaecumque est fortuna, mea est; me uerius unum<br>
 pro uobis foedus luere et decernere ferro.'               </font><font size="2">695</font><font size="4"><br>
 discessere omnes medii spatiumque dedere. 
 <p>At pater Aeneas audito nomine Turni<br>
 deserit et muros et summas deserit arces<br>
 praecipitatque moras omnis, opera omnia rumpit<br>
 laetitia exsultans horrendumque intonat armis:               </p></font><font size="2">700</font><font size="4"><br>
 quantus Athos aut quantus Eryx aut ipse coruscis<br>
 cum fremit ilicibus quantus gaudetque niuali<br>
 uertice se attollens pater Appenninus ad auras.<br>
 iam uero et Rutuli certatim et Troes et omnes<br>
 conuertere oculos Itali, quique alta tenebant               </font><font size="2">705</font><font size="4"><br>
 moenia quique imos pulsabant ariete muros,<br>
 armaque deposuere umeris. stupet ipse Latinus<br>
 ingentis, genitos diuersis partibus orbis,<br>
 inter se coiisse uiros et cernere ferro.<br>
 atque illi, ut uacuo patuerunt aequore campi,               </font><font size="2">710</font><font size="4"><br>
 procursu rapido coniectis eminus hastis<br>
 inuadunt Martem clipeis atque aere sonoro.<br>
 dat gemitum tellus; tum crebros ensibus ictus<br>
 congeminant, fors et uirtus miscetur in unum.<br>
 ac uelut ingenti Sila summoue Taburno               </font><font size="2">715</font><font size="4"><br>
 cum duo conuersis inimica in proelia tauri<br>
 frontibus incurrunt, pauidi cessere magistri,<br>
 stat pecus omne metu mutum, mussantque iuuencae<br>
 quis nemori imperitet, quem tota armenta sequantur;<br>
 illi inter sese multa ui uulnera miscent               </font><font size="2">720</font><font size="4"><br>
 cornuaque obnixi infigunt et sanguine largo<br>
 colla armosque lauant, gemitu nemus omne remugit:<br>
 non aliter Tros Aeneas et Daunius heros<br>
 concurrunt clipeis, ingens fragor aethera complet.<br>
 Iuppiter ipse duas aequato examine lances               </font><font size="2">725</font><font size="4"><br>
 sustinet et fata imponit diuersa duorum,<br>
 quem damnet labor et quo uergat pondere letum. 
 <p>Emicat hic impune putans et corpore toto<br>
 alte sublatum consurgit Turnus in ensem<br>
 et ferit; exclamant Troes trepidique Latini,               </p></font><font size="2">730</font><font size="4"><br>
 arrectaeque amborum acies. at perfidus ensis<br>
 frangitur in medioque ardentem deserit ictu,<br>
 ni fuga subsidio subeat. fugit ocior Euro<br>
 ut capulum ignotum dextramque aspexit inermem.<br>
 fama est praecipitem, cum prima in proelia iunctos               </font><font size="2">735</font><font size="4"><br>
 conscendebat equos, patrio mucrone relicto,<br>
 dum trepidat, ferrum aurigae rapuisse Metisci;<br>
 idque diu, dum terga dabant palantia Teucri,<br>
 suffecit; postquam arma dei ad Volcania uentum est,<br>
 mortalis mucro glacies ceu futtilis ictu               </font><font size="2">740</font><font size="4"><br>
 dissiluit, fulua resplendent fragmina harena.<br>
 ergo amens diuersa fuga petit aequora Turnus<br>
 et nunc huc, inde huc incertos implicat orbis;<br>
 undique enim densa Teucri inclusere corona<br>
 atque hinc uasta palus, hinc ardua moenia cingunt.               </font><font size="2">745</font><font size="4"> 
 <p>Nec minus Aeneas, quamquam tardata sagitta<br>
 interdum genua impediunt cursumque recusant,<br>
 insequitur trepidique pedem pede feruidus urget:<br>
 inclusum ueluti si quando flumine nactus<br>
 ceruum aut puniceae saeptum formidine pennae               </p></font><font size="2">750</font><font size="4"><br>
 uenator cursu canis et latratibus instat;<br>
 ille autem insidiis et ripa territus alta<br>
 mille fugit refugitque uias, at uiuidus Vmber<br>
 haeret hians, iam iamque tenet similisque tenenti<br>
 increpuit malis morsuque elusus inani est;               </font><font size="2">755</font><font size="4"><br>
 tum uero exoritur clamor ripaeque lacusque<br>
 responsant circa et caelum tonat omne tumultu.<br>
 ille simul fugiens Rutulos simul increpat omnis<br>
 nomine quemque uocans notumque efflagitat ensem.<br>
 Aeneas mortem contra praesensque minatur               </font><font size="2">760</font><font size="4"><br>
 exitium, si quisquam adeat, terretque trementis<br>
 excisurum urbem minitans et saucius instat.<br>
 quinque orbis explent cursu totidemque retexunt<br>
 huc illuc; neque enim leuia aut ludicra petuntur<br>
 praemia, sed Turni de uita et sanguine certant.               </font><font size="2">765</font><font size="4"> 
 <p>Forte sacer Fauno foliis oleaster amaris<br>
 hic steterat, nautis olim uenerabile lignum,<br>
 seruati ex undis ubi figere dona solebant<br>
 Laurenti diuo et uotas suspendere uestis;<br>
 sed stirpem Teucri nullo discrimine sacrum               </p></font><font size="2">770</font><font size="4"><br>
 sustulerant, puro ut possent concurrere campo.<br>
 hic hasta Aeneae stabat, huc impetus illam<br>
 detulerat fixam et lenta radice tenebat.<br>
 incubuit uoluitque manu conuellere ferrum<br>
 Dardanides, teloque sequi quem prendere cursu               </font><font size="2">775</font><font size="4"><br>
 non poterat. tum uero amens formidine Turnus<br>
 'Faune, precor, miserere' inquit 'tuque optima ferrum<br>
 Terra tene, colui uestros si semper honores,<br>
 quos contra Aeneadae bello fecere profanos.'<br>
 dixit, opemque dei non cassa in uota uocauit.               </font><font size="2">780</font><font size="4"><br>
 namque diu luctans lentoque in stirpe moratus<br>
 uiribus haud ullis ualuit discludere morsus<br>
 roboris Aeneas. dum nititur acer et instat,<br>
 rursus in aurigae faciem mutata Metisci<br>
 procurrit fratrique ensem dea Daunia reddit.               </font><font size="2">785</font><font size="4"><br>
 quod Venus audaci nymphae indignata licere<br>
 accessit telumque alta ab radice reuellit.<br>
 olli sublimes armis animisque refecti,<br>
 hic gladio fidens, hic acer et arduus hasta,<br>
 adsistunt contra certamina Martis anheli.               </font><font size="2">790</font><font size="4"> 
 <p>Iunonem interea rex omnipotentis Olympi<br>
 adloquitur fulua pugnas de nube tuentem:<br>
 'quae iam finis erit, coniunx? quid denique restat?<br>
 indigetem Aenean scis ipsa et scire fateris<br>
 deberi caelo fatisque ad sidera tolli.               </p></font><font size="2">795</font><font size="4"><br>
 quid struis? aut qua spe gelidis in nubibus haeres?<br>
 mortalin decuit uiolari uulnere diuum?<br>
 aut ensem (quid enim sine te Iuturna ualeret?)<br>
 ereptum reddi Turno et uim crescere uictis?<br>
 desine iam tandem precibusque inflectere nostris,               </font><font size="2">800</font><font size="4"><br>
 ne te tantus edit tacitam dolor et mihi curae<br>
 saepe tuo dulci tristes ex ore recursent.<br>
 uentum ad supremum est. terris agitare uel undis<br>
 Troianos potuisti, infandum accendere bellum,<br>
 deformare domum et luctu miscere hymenaeos:               </font><font size="2">805</font><font size="4"><br>
 ulterius temptare ueto.' sic Iuppiter orsus;<br>
 sic dea summisso contra Saturnia uultu:<br>
 'ista quidem quia nota mihi tua, magne, uoluntas,<br>
 Iuppiter, et Turnum et terras inuita reliqui;<br>
 nec tu me aeria solam nunc sede uideres               </font><font size="2">810</font><font size="4"><br>
 digna indigna pati, sed flammis cincta sub ipsa<br>
 starem acie traheremque inimica in proelia Teucros.<br>
 Iuturnam misero (fateor) succurrere fratri<br>
 suasi et pro uita maiora audere probaui,<br>
 non ut tela tamen, non ut contenderet arcum;               </font><font size="2">815</font><font size="4"><br>
 adiuro Stygii caput implacabile fontis,<br>
 una superstitio superis quae reddita diuis.<br>
 et nunc cedo equidem pugnasque exosa relinquo.<br>
 illud te, nulla fati quod lege tenetur,<br>
 pro Latio obtestor, pro maiestate tuorum:               </font><font size="2">820</font><font size="4"><br>
 cum iam conubiis pacem felicibus (esto)<br>
 component, cum iam leges et foedera iungent,<br>
 ne uetus indigenas nomen mutare Latinos<br>
 neu Troas fieri iubeas Teucrosque uocari<br>
 aut uocem mutare uiros aut uertere uestem.               </font><font size="2">825</font><font size="4"><br>
 sit Latium, sint Albani per saecula reges,<br>
 sit Romana potens Itala uirtute propago:<br>
 occidit, occideritque sinas cum nomine Troia.'<br>
 olli subridens hominum rerumque repertor:<br>
 'es germana Iouis Saturnique altera proles,               </font><font size="2">830</font><font size="4"><br>
 irarum tantos uoluis sub pectore fluctus.<br>
 uerum age et inceptum frustra summitte furorem:<br>
 do quod uis, et me uictusque uolensque remitto.<br>
 sermonem Ausonii patrium moresque tenebunt,<br>
 utque est nomen erit; commixti corpore tantum               </font><font size="2">835</font><font size="4"><br>
 subsident Teucri. morem ritusque sacrorum<br>
 adiciam faciamque omnis uno ore Latinos.<br>
 hinc genus Ausonio mixtum quod sanguine surget,<br>
 supra homines, supra ire deos pietate uidebis,<br>
 nec gens ulla tuos aeque celebrabit honores.'               </font><font size="2">840</font><font size="4"><br>
 adnuit his Iuno et mentem laetata retorsit;<br>
 interea excedit caelo nubemque relinquit. 
 <p>His actis aliud genitor secum ipse uolutat<br>
 Iuturnamque parat fratris dimittere ab armis.<br>
 dicuntur geminae pestes cognomine Dirae,               </p></font><font size="2">845</font><font size="4"><br>
 quas et Tartaream Nox intempesta Megaeram<br>
 uno eodemque tulit partu, paribusque reuinxit<br>
 serpentum spiris uentosasque addidit alas.<br>
 hae Iouis ad solium saeuique in limine regis<br>
 apparent acuuntque metum mortalibus aegris,               </font><font size="2">850</font><font size="4"><br>
 si quando letum horrificum morbosque deum rex<br>
 molitur, meritas aut bello territat urbes.<br>
 harum unam celerem demisit ab aethere summo<br>
 Iuppiter inque omen Iuturnae occurrere iussit:<br>
 illa uolat celerique ad terram turbine fertur.               </font><font size="2">855</font><font size="4"><br>
 non secus ac neruo per nubem impulsa sagitta,<br>
 armatam saeui Parthus quam felle ueneni,<br>
 Parthus siue Cydon, telum immedicabile, torsit,<br>
 stridens et celeris incognita transilit umbras:<br>
 talis se sata Nocte tulit terrasque petiuit.               </font><font size="2">860</font><font size="4"><br>
 postquam acies uidet Iliacas atque agmina Turni,<br>
 alitis in paruae subitam collecta figuram,<br>
 quae quondam in bustis aut culminibus desertis<br>
 nocte sedens serum canit importuna per umbras—<br>
 hanc uersa in faciem Turni se pestis ob ora               </font><font size="2">865</font><font size="4"><br>
 fertque refertque sonans clipeumque euerberat alis.<br>
 illi membra nouus soluit formidine torpor,<br>
 arrectaeque horrore comae et uox faucibus haesit. 
 <p>At procul ut Dirae stridorem agnouit et alas,<br>
 infelix crinis scindit Iuturna solutos               </p></font><font size="2">870</font><font size="4"><br>
 unguibus ora soror foedans et pectora pugnis:<br>
 'quid nunc te tua, Turne, potest germana iuuare?<br>
 aut quid iam durae superat mihi? qua tibi lucem<br>
 arte morer? talin possum me opponere monstro?<br>
 iam iam linquo acies. ne me terrete timentem,               </font><font size="2">875</font><font size="4"><br>
 obscenae uolucres: alarum uerbera nosco<br>
 letalemque sonum, nec fallunt iussa superba<br>
 magnanimi Iouis. haec pro uirginitate reponit?<br>
 quo uitam dedit aeternam? cur mortis adempta est<br>
 condicio? possem tantos finire dolores               </font><font size="2">880</font><font size="4"><br>
 nunc certe, et misero fratri comes ire per umbras!<br>
 immortalis ego? aut quicquam mihi dulce meorum<br>
 te sine, frater, erit? o quae satis ima dehiscat<br>
 terra mihi, Manisque deam demittat ad imos?'<br>
 tantum effata caput glauco contexit amictu               </font><font size="2">885</font><font size="4"><br>
 multa gemens et se fluuio dea condidit alto. 
 <p>Aeneas instat contra telumque coruscat<br>
 ingens arboreum, et saeuo sic pectore fatur:<br>
 'quae nunc deinde mora est? aut quid iam, Turne, retractas?<br>
 non cursu, saeuis certandum est comminus armis.               </p></font><font size="2">890</font><font size="4"><br>
 uerte omnis tete in facies et contrahe quidquid<br>
 siue animis siue arte uales; opta ardua pennis<br>
 astra sequi clausumque caua te condere terra.'<br>
 ille caput quassans: 'non me tua feruida terrent<br>
 dicta, ferox; di me terrent et Iuppiter hostis.'               </font><font size="2">895</font><font size="4"><br>
 nec plura effatus saxum circumspicit ingens,<br>
 saxum antiquum ingens, campo quod forte iacebat,<br>
 limes agro positus litem ut discerneret aruis.<br>
 uix illum lecti bis sex ceruice subirent,<br>
 qualia nunc hominum producit corpora tellus;               </font><font size="2">900</font><font size="4"><br>
 ille manu raptum trepida torquebat in hostem<br>
 altior insurgens et cursu concitus heros.<br>
 sed neque currentem se nec cognoscit euntem<br>
 tollentemue manu saxumue immane mouentem;<br>
 genua labant, gelidus concreuit frigore sanguis.               </font><font size="2">905</font><font size="4"><br>
 tum lapis ipse uiri uacuum per inane uolutus<br>
 nec spatium euasit totum neque pertulit ictum.<br>
 ac uelut in somnis, oculos ubi languida pressit<br>
 nocte quies, nequiquam auidos extendere cursus<br>
 uelle uidemur et in mediis conatibus aegri               </font><font size="2">910</font><font size="4"><br>
 succidimus; non lingua ualet, non corpore notae<br>
 sufficiunt uires nec uox aut uerba sequuntur:<br>
 sic Turno, quacumque uiam uirtute petiuit,<br>
 successum dea dira negat. tum pectore sensus<br>
 uertuntur uarii; Rutulos aspectat et urbem               </font><font size="2">915</font><font size="4"><br>
 cunctaturque metu letumque instare tremescit,<br>
 nec quo se eripiat, nec qua ui tendat in hostem,<br>
 nec currus usquam uidet aurigamue sororem. 
 <p>Cunctanti telum Aeneas fatale coruscat,<br>
 sortitus fortunam oculis, et corpore toto               </p></font><font size="2">920</font><font size="4"><br>
 eminus intorquet. murali concita numquam<br>
 tormento sic saxa fremunt nec fulmine tanti<br>
 dissultant crepitus. uolat atri turbinis instar<br>
 exitium dirum hasta ferens orasque recludit<br>
 loricae et clipei extremos septemplicis orbis;               </font><font size="2">925</font><font size="4"><br>
 per medium stridens transit femur. incidit ictus<br>
 ingens ad terram duplicato poplite Turnus.<br>
 consurgunt gemitu Rutuli totusque remugit<br>
 mons circum et uocem late nemora alta remittunt.<br>
 ille humilis supplex oculos dextramque precantem               </font><font size="2">930</font><font size="4"><br>
 protendens 'equidem merui nec deprecor' inquit;<br>
 'utere sorte tua. miseri te si qua parentis<br>
 tangere cura potest, oro (fuit et tibi talis<br>
 Anchises genitor) Dauni miserere senectae<br>
 et me, seu corpus spoliatum lumine mauis,               </font><font size="2">935</font><font size="4"><br>
 redde meis. uicisti et uictum tendere palmas<br>
 Ausonii uidere; tua est Lauinia coniunx,<br>
 ulterius ne tende odiis.' stetit acer in armis<br>
 Aeneas uoluens oculos dextramque repressit;<br>
 et iam iamque magis cunctantem flectere sermo               </font><font size="2">940</font><font size="4"><br>
 coeperat, infelix umero cum apparuit alto<br>
 balteus et notis fulserunt cingula bullis<br>
 Pallantis pueri, uictum quem uulnere Turnus<br>
 strauerat atque umeris inimicum insigne gerebat.<br>
 ille, oculis postquam saeui monimenta doloris               </font><font size="2">945</font><font size="4"><br>
 exuuiasque hausit, furiis accensus et ira<br>
 terribilis: 'tune hinc spoliis indute meorum<br>
 eripiare mihi? Pallas te hoc uulnere, Pallas<br>
 immolat et poenam scelerato ex sanguine sumit.'<br>
 hoc dicens ferrum aduerso sub pectore condit               </font><font size="2">950</font><font size="4"><br>
 feruidus; ast illi soluuntur frigore membra<br>
 uitaque cum gemitu fugit indignata sub umbras. 
 </font>
 </body>