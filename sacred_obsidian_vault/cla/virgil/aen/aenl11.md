<body>
 
 
 <center>
 <a href="../../../index.htm">Sacred Texts</a> 
 <a href="../../index.htm">Classics</a> 
 <a href="../index.htm">Virgil</a> 
 <a href="index.htm">Index</a> 
 <a href="aen11.htm">English</a> 
 <a href="aenl10.htm">Previous</a> 
 <a href="aenl12.htm">Next</a> 
 </center>
 <hr>
 <h1 align="CENTER">AENEID BOOK XI</h1>
 
 <font size="4"><p>Oceanum interea surgens Aurora reliquit:<br>
 Aeneas, quamquam et sociis dare tempus humandis<br>
 praecipitant curae turbataque funere mens est,<br>
 uota deum primo uictor soluebat Eoo.<br>
 ingentem quercum decisis undique ramis               </p></font><font size="2">5</font><font size="4"><br>
 constituit tumulo fulgentiaque induit arma,<br>
 Mezenti ducis exuuias, tibi magne tropaeum<br>
 bellipotens; aptat rorantis sanguine cristas<br>
 telaque trunca uiri, et bis sex thoraca petitum<br>
 perfossumque locis, clipeumque ex aere sinistrae               </font><font size="2">10</font><font size="4"><br>
 subligat atque ensem collo suspendit eburnum.<br>
 tum socios (namque omnis eum stipata tegebat<br>
 turba ducum) sic incipiens hortatur ouantis:<br>
 'maxima res effecta, uiri; timor omnis abesto,<br>
 quod superest; haec sunt spolia et de rege superbo               </font><font size="2">15</font><font size="4"><br>
 primitiae manibusque meis Mezentius hic est.<br>
 nunc iter ad regem nobis murosque Latinos.<br>
 arma parate, animis et spe praesumite bellum,<br>
 ne qua mora ignaros, ubi primum uellere signa<br>
 adnuerint superi pubemque educere castris,               </font><font size="2">20</font><font size="4"><br>
 impediat segnisue metu sententia tardet.<br>
 interea socios inhumataque corpora terrae<br>
 mandemus, qui solus honos Acheronte sub imo est.<br>
 ite,' ait 'egregias animas, quae sanguine nobis<br>
 hanc patriam peperere suo, decorate supremis               </font><font size="2">25</font><font size="4"><br>
 muneribus, maestamque Euandri primus ad urbem<br>
 mittatur Pallas, quem non uirtutis egentem<br>
 abstulit atra dies et funere mersit acerbo.' 
 <p>Sic ait inlacrimans, recipitque ad limina gressum<br>
 corpus ubi exanimi positum Pallantis Acoetes               </p></font><font size="2">30</font><font size="4"><br>
 seruabat senior, qui Parrhasio Euandro<br>
 armiger ante fuit, sed non felicibus aeque<br>
 tum comes auspiciis caro datus ibat alumno.<br>
 circum omnis famulumque manus Troianaque turba<br>
 et maestum Iliades crinem de more solutae.               </font><font size="2">35</font><font size="4"><br>
 ut uero Aeneas foribus sese intulit altis<br>
 ingentem gemitum tunsis ad sidera tollunt<br>
 pectoribus, maestoque immugit regia luctu.<br>
 ipse caput niuei fultum Pallantis et ora<br>
 ut uidit leuique patens in pectore uulnus               </font><font size="2">40</font><font size="4"><br>
 cuspidis Ausoniae, lacrimis ita fatur obortis:<br>
 'tene,' inquit 'miserande puer, cum laeta ueniret,<br>
 inuidit Fortuna mihi, ne regna uideres<br>
 nostra neque ad sedes uictor ueherere paternas?<br>
 non haec Euandro de te promissa parenti               </font><font size="2">45</font><font size="4"><br>
 discedens dederam, cum me complexus euntem<br>
 mitteret in magnum imperium metuensque moneret<br>
 acris esse uiros, cum dura proelia gente.<br>
 et nunc ille quidem spe multum captus inani<br>
 fors et uota facit cumulatque altaria donis,               </font><font size="2">50</font><font size="4"><br>
 nos iuuenem exanimum et nil iam caelestibus ullis<br>
 debentem uano maesti comitamur honore.<br>
 infelix, nati funus crudele uidebis!<br>
 hi nostri reditus exspectatique triumphi?<br>
 haec mea magna fides? at non, Euandre, pudendis               </font><font size="2">55</font><font size="4"><br>
 uulneribus pulsum aspicies, nec sospite dirum<br>
 optabis nato funus pater. ei mihi quantum<br>
 praesidium, Ausonia, et quantum tu perdis, Iule!' 
 <p>Haec ubi defleuit, tolli miserabile corpus<br>
 imperat, et toto lectos ex agmine mittit               </p></font><font size="2">60</font><font size="4"><br>
 mille uiros qui supremum comitentur honorem<br>
 intersintque patris lacrimis, solacia luctus<br>
 exigua ingentis, misero sed debita patri.<br>
 haud segnes alii cratis et molle feretrum<br>
 arbuteis texunt uirgis et uimine querno               </font><font size="2">65</font><font size="4"><br>
 exstructosque toros obtentu frondis inumbrant.<br>
 hic iuuenem agresti sublimem stramine ponunt:<br>
 qualem uirgineo demessum pollice florem<br>
 seu mollis uiolae seu languentis hyacinthi,<br>
 cui neque fulgor adhuc nec dum sua forma recessit,               </font><font size="2">70</font><font size="4"><br>
 non iam mater alit tellus uirisque ministrat.<br>
 tum geminas uestis auroque ostroque rigentis<br>
 extulit Aeneas, quas illi laeta laborum<br>
 ipsa suis quondam manibus Sidonia Dido<br>
 fecerat et tenui telas discreuerat auro.               </font><font size="2">75</font><font size="4"><br>
 harum unam iuueni supremum maestus honorem<br>
 induit arsurasque comas obnubit amictu,<br>
 multaque praeterea Laurentis praemia pugnae<br>
 aggerat et longo praedam iubet ordine duci;<br>
 addit equos et tela quibus spoliauerat hostem.               </font><font size="2">80</font><font size="4"><br>
 uinxerat et post terga manus, quos mitteret umbris<br>
 inferias, caeso sparsurus sanguine flammas,<br>
 indutosque iubet truncos hostilibus armis<br>
 ipsos ferre duces inimicaque nomina figi.<br>
 ducitur infelix aeuo confectus Acoetes,               </font><font size="2">85</font><font size="4"><br>
 pectora nunc foedans pugnis, nunc unguibus ora,<br>
 sternitur et toto proiectus corpore terrae;<br>
 ducunt et Rutulo perfusos sanguine currus.<br>
 post bellator equus positis insignibus Aethon<br>
 it lacrimans guttisque umectat grandibus ora.               </font><font size="2">90</font><font size="4"><br>
 hastam alii galeamque ferunt, nam cetera Turnus<br>
 uictor habet. tum maesta phalanx Teucrique sequuntur<br>
 Tyrrhenique omnes et uersis Arcades armis.<br>
 postquam omnis longe comitum praecesserat ordo,<br>
 substitit Aeneas gemituque haec addidit alto:               </font><font size="2">95</font><font size="4"><br>
 'nos alias hinc ad lacrimas eadem horrida belli<br>
 fata uocant: salue aeternum mihi, maxime Palla,<br>
 aeternumque uale.' nec plura effatus ad altos<br>
 tendebat muros gressumque in castra ferebat. 
 <p>Iamque oratores aderant ex urbe Latina               </p></font><font size="2">100</font><font size="4"><br>
 uelati ramis oleae ueniamque rogantes:<br>
 corpora, per campos ferro quae fusa iacebant,<br>
 redderet ac tumulo sineret succedere terrae;<br>
 nullum cum uictis certamen et aethere cassis;<br>
 parceret hospitibus quondam socerisque uocatis.               </font><font size="2">105</font><font size="4"><br>
 quos bonus Aeneas haud aspernanda precantis<br>
 prosequitur uenia et uerbis haec insuper addit:<br>
 'quaenam uos tanto fortuna indigna, Latini,<br>
 implicuit bello, qui nos fugiatis amicos?<br>
 pacem me exanimis et Martis sorte peremptis               </font><font size="2">110</font><font size="4"><br>
 oratis? equidem et uiuis concedere uellem.<br>
 nec ueni, nisi fata locum sedemque dedissent,<br>
 nec bellum cum gente gero; rex nostra reliquit<br>
 hospitia et Turni potius se credidit armis.<br>
 aequius huic Turnum fuerat se opponere morti.               </font><font size="2">115</font><font size="4"><br>
 si bellum finire manu, si pellere Teucros<br>
 apparat, his mecum decuit concurrere telis:<br>
 uixet cui uitam deus aut sua dextra dedisset.<br>
 nunc ite et miseris supponite ciuibus ignem.'<br>
 dixerat Aeneas. illi obstipuere silentes               </font><font size="2">120</font><font size="4"><br>
 conuersique oculos inter se atque ora tenebant. 
 <p>Tum senior semperque odiis et crimine Drances<br>
 infensus iuueni Turno sic ore uicissim<br>
 orsa refert: 'o fama ingens, ingentior armis,<br>
 uir Troiane, quibus caelo te laudibus aequem?               </p></font><font size="2">125</font><font size="4"><br>
 iustitiaene prius mirer belline laborum?<br>
 nos uero haec patriam grati referemus ad urbem<br>
 et te, si qua uiam dederit Fortuna, Latino<br>
 iungemus regi. quaerat sibi foedera Turnus.<br>
 quin et fatalis murorum attollere moles               </font><font size="2">130</font><font size="4"><br>
 saxaque subuectare umeris Troiana iuuabit.'<br>
 dixerat haec unoque omnes eadem ore fremebant.<br>
 bis senos pepigere dies, et pace sequestra<br>
 per siluas Teucri mixtique impune Latini<br>
 errauere iugis. ferro sonat alta bipenni               </font><font size="2">135</font><font size="4"><br>
 fraxinus, euertunt actas ad sidera pinus,<br>
 robora nec cuneis et olentem scindere cedrum<br>
 nec plaustris cessant uectare gementibus ornos. 
 <p>Et iam Fama uolans, tanti praenuntia luctus,<br>
 Euandrum Euandrique domos et moenia replet,               </p></font><font size="2">140</font><font size="4"><br>
 quae modo uictorem Latio Pallanta ferebat.<br>
 Arcades ad portas ruere et de more uetusto<br>
 funereas rapuere faces; lucet uia longo<br>
 ordine flammarum et late discriminat agros.<br>
 contra turba Phrygum ueniens plangentia iungit               </font><font size="2">145</font><font size="4"><br>
 agmina. quae postquam matres succedere tectis<br>
 uiderunt, maestam incendunt clamoribus urbem.<br>
 at non Euandrum potis est uis ulla tenere,<br>
 sed uenit in medios. feretro Pallante reposto<br>
 procubuit super atque haeret lacrimansque gemensque,               </font><font size="2">150</font><font size="4"><br>
 et uia uix tandem uoci laxata dolore est:<br>
 'non haec, o Palla, dederas promissa parenti,<br>
 cautius ut saeuo uelles te credere Marti.<br>
 haud ignarus eram quantum noua gloria in armis<br>
 et praedulce decus primo certamine posset.               </font><font size="2">155</font><font size="4"><br>
 primitiae iuuenis miserae bellique propinqui<br>
 dura rudimenta, et nulli exaudita deorum<br>
 uota precesque meae! tuque, o sanctissima coniunx,<br>
 felix morte tua neque in hunc seruata dolorem!<br>
 contra ego uiuendo uici mea fata, superstes               </font><font size="2">160</font><font size="4"><br>
 restarem ut genitor. Troum socia arma secutum<br>
 obruerent Rutuli telis! animam ipse dedissem<br>
 atque haec pompa domum me, non Pallanta, referret!<br>
 nec uos arguerim, Teucri, nec foedera nec quas<br>
 iunximus hospitio dextras: sors ista senectae               </font><font size="2">165</font><font size="4"><br>
 debita erat nostrae. quod si immatura manebat<br>
 mors gnatum, caesis Volscorum milibus ante<br>
 ducentem in Latium Teucros cecidisse iuuabit.<br>
 quin ego non alio digner te funere, Palla,<br>
 quam pius Aeneas et quam magni Phryges et quam               </font><font size="2">170</font><font size="4"><br>
 Tyrrhenique duces, Tyrrhenum exercitus omnis.<br>
 magna tropaea ferunt quos dat tua dextera leto;<br>
 tu quoque nunc stares immanis truncus in aruis,<br>
 esset par aetas et idem si robur ab annis,<br>
 Turne. sed infelix Teucros quid demoror armis?               </font><font size="2">175</font><font size="4"><br>
 uadite et haec memores regi mandata referte:<br>
 quod uitam moror inuisam Pallante perempto<br>
 dextera causa tua est, Turnum gnatoque patrique<br>
 quam debere uides. meritis uacat hic tibi solus<br>
 fortunaeque locus. non uitae gaudia quaero,               </font><font size="2">180</font><font size="4"><br>
 nec fas, sed gnato manis perferre sub imos.' 
 <p>Aurora interea miseris mortalibus almam<br>
 extulerat lucem referens opera atque labores:<br>
 iam pater Aeneas, iam curuo in litore Tarchon<br>
 constituere pyras. huc corpora quisque suorum               </p></font><font size="2">185</font><font size="4"><br>
 more tulere patrum, subiectisque ignibus atris<br>
 conditur in tenebras altum caligine caelum.<br>
 ter circum accensos cincti fulgentibus armis<br>
 decurrere rogos, ter maestum funeris ignem<br>
 lustrauere in equis ululatusque ore dedere.               </font><font size="2">190</font><font size="4"><br>
 spargitur et tellus lacrimis, sparguntur et arma,<br>
 it caelo clamorque uirum clangorque tubarum.<br>
 hic alii spolia occisis derepta Latinis<br>
 coniciunt igni, galeas ensisque decoros<br>
 frenaque feruentisque rotas; pars munera nota,               </font><font size="2">195</font><font size="4"><br>
 ipsorum clipeos et non felicia tela.<br>
 multa boum circa mactantur corpora Morti,<br>
 saetigerosque sues raptasque ex omnibus agris<br>
 in flammam iugulant pecudes. tum litore toto<br>
 ardentis spectant socios semustaque seruant               </font><font size="2">200</font><font size="4"><br>
 busta, neque auelli possunt, nox umida donec<br>
 inuertit caelum stellis ardentibus aptum. 
 <p>Nec minus et miseri diuersa in parte Latini<br>
 innumeras struxere pyras, et corpora partim<br>
 multa uirum terrae infodiunt, auectaque partim               </p></font><font size="2">205</font><font size="4"><br>
 finitimos tollunt in agros urbique remittunt.<br>
 cetera confusaeque ingentem caedis aceruum<br>
 nec numero nec honore cremant; tunc undique uasti<br>
 certatim crebris conlucent ignibus agri.<br>
 tertia lux gelidam caelo dimouerat umbram:               </font><font size="2">210</font><font size="4"><br>
 maerentes altum cinerem et confusa ruebant<br>
 ossa focis tepidoque onerabant aggere terrae.<br>
 iam uero in tectis, praediuitis urbe Latini,<br>
 praecipuus fragor et longi pars maxima luctus.<br>
 hic matres miseraeque nurus, hic cara sororum               </font><font size="2">215</font><font size="4"><br>
 pectora maerentum puerique parentibus orbi<br>
 dirum exsecrantur bellum Turnique hymenaeos;<br>
 ipsum armis ipsumque iubent decernere ferro,<br>
 qui regnum Italiae et primos sibi poscat honores.<br>
 ingrauat haec saeuus Drances solumque uocari               </font><font size="2">220</font><font size="4"><br>
 testatur, solum posci in certamina Turnum.<br>
 multa simul contra uariis sententia dictis<br>
 pro Turno, et magnum reginae nomen obumbrat,<br>
 multa uirum meritis sustentat fama tropaeis. 
 <p>Hos inter motus, medio in flagrante tumultu,               </p></font><font size="2">225</font><font size="4"><br>
 ecce super maesti magna Diomedis ab urbe<br>
 legati responsa ferunt: nihil omnibus actum<br>
 tantorum impensis operum, nil dona neque aurum<br>
 nec magnas ualuisse preces, alia arma Latinis<br>
 quaerenda, aut pacem Troiano ab rege petendum.               </font><font size="2">230</font><font size="4"><br>
 deficit ingenti luctu rex ipse Latinus:<br>
 fatalem Aenean manifesto numine ferri<br>
 admonet ira deum tumulique ante ora recentes.<br>
 ergo concilium magnum primosque suorum<br>
 imperio accitos alta intra limina cogit.               </font><font size="2">235</font><font size="4"><br>
 olli conuenere fluuntque ad regia plenis<br>
 tecta uiis. sedet in mediis et maximus aeuo<br>
 et primus sceptris haud laeta fronte Latinus.<br>
 atque hic legatos Aetola ex urbe remissos<br>
 quae referant fari iubet, et responsa reposcit               </font><font size="2">240</font><font size="4"><br>
 ordine cuncta suo. tum facta silentia linguis,<br>
 et Venulus dicto parens ita farier infit: 
 <p>'Vidimus, o ciues, Diomedem Argiuaque castra,<br>
 atque iter emensi casus superauimus omnis,<br>
 contigimusque manum qua concidit Ilia tellus.               </p></font><font size="2">245</font><font size="4"><br>
 ille urbem Argyripam patriae cognomine gentis<br>
 uictor Gargani condebat Iapygis agris.<br>
 postquam introgressi et coram data copia fandi,<br>
 munera praeferimus, nomen patriamque docemus,<br>
 qui bellum intulerint, quae causa attraxerit Arpos.               </font><font size="2">250</font><font size="4"><br>
 auditis ille haec placido sic reddidit ore:<br>
 "o fortunatae gentes, Saturnia regna,<br>
 antiqui Ausonii, quae uos fortuna quietos<br>
 sollicitat suadetque ignota lacessere bella?<br>
 quicumque Iliacos ferro uiolauimus agros               </font><font size="2">255</font><font size="4"><br>
 (mitto ea quae muris bellando exhausta sub altis,<br>
 quos Simois premat ille uiros) infanda per orbem<br>
 supplicia et scelerum poenas expendimus omnes,<br>
 uel Priamo miseranda manus; scit triste Mineruae<br>
 sidus et Euboicae cautes ultorque Caphereus.               </font><font size="2">260</font><font size="4"><br>
 militia ex illa diuersum ad litus abacti<br>
 Atrides Protei Menelaus adusque columnas<br>
 exsulat, Aetnaeos uidit Cyclopas Vlixes.<br>
 regna Neoptolemi referam uersosque penatis<br>
 Idomenei? Libycone habitantis litore Locros?               </font><font size="2">265</font><font size="4"><br>
 ipse Mycenaeus magnorum ductor Achiuum<br>
 coniugis infandae prima inter limina dextra<br>
 oppetiit, deuictam Asiam subsedit adulter.<br>
 inuidisse deos, patriis ut redditus aris<br>
 coniugium optatum et pulchram Calydona uiderem?               </font><font size="2">270</font><font size="4"><br>
 nunc etiam horribili uisu portenta sequuntur<br>
 et socii amissi petierunt aethera pennis<br>
 fluminibusque uagantur aues (heu, dira meorum<br>
 supplicia!) et scopulos lacrimosis uocibus implent.<br>
 haec adeo ex illo mihi iam speranda fuerunt               </font><font size="2">275</font><font size="4"><br>
 tempore cum ferro caelestia corpora demens<br>
 appetii et Veneris uiolaui uulnere dextram.<br>
 ne uero, ne me ad talis impellite pugnas.<br>
 nec mihi cum Teucris ullum post eruta bellum<br>
 Pergama nec ueterum memini laetorue malorum.               </font><font size="2">280</font><font size="4"><br>
 munera quae patriis ad me portatis ab oris<br>
 uertite ad Aenean. stetimus tela aspera contra<br>
 contulimusque manus: experto credite quantus<br>
 in clipeum adsurgat, quo turbine torqueat hastam.<br>
 si duo praeterea talis Idaea tulisset               </font><font size="2">285</font><font size="4"><br>
 terra uiros, ultro Inachias uenisset ad urbes<br>
 Dardanus, et uersis lugeret Graecia fatis.<br>
 quidquid apud durae cessatum est moenia Troiae,<br>
 Hectoris Aeneaeque manu uictoria Graium<br>
 haesit et in decimum uestigia rettulit annum.               </font><font size="2">290</font><font size="4"><br>
 ambo animis, ambo insignes praestantibus armis,<br>
 hic pietate prior. coeant in foedera dextrae,<br>
 qua datur; ast armis concurrant arma cauete."<br>
 et responsa simul quae sint, rex optime, regis<br>
 audisti et quae sit magno sententia bello.'               </font><font size="2">295</font><font size="4"> 
 <p>Vix ea legati, uariusque per ora cucurrit<br>
 Ausonidum turbata fremor, ceu saxa morantur<br>
 cum rapidos amnis, fit clauso gurgite murmur<br>
 uicinaeque fremunt ripae crepitantibus undis.<br>
 ut primum placati animi et trepida ora quierunt,               </p></font><font size="2">300</font><font size="4"><br>
 praefatus diuos solio rex infit ab alto: 
 <p>'Ante equidem summa de re statuisse, Latini,<br>
 et uellem et fuerat melius, non tempore tali<br>
 cogere concilium, cum muros adsidet hostis.<br>
 bellum importunum, ciues, cum gente deorum               </p></font><font size="2">305</font><font size="4"><br>
 inuictisque uiris gerimus, quos nulla fatigant<br>
 proelia nec uicti possunt absistere ferro.<br>
 spem si quam ascitis Aetolum habuistis in armis,<br>
 ponite. spes sibi quisque; sed haec quam angusta uidetis.<br>
 cetera qua rerum iaceant perculsa ruina,               </font><font size="2">310</font><font size="4"><br>
 ante oculos interque manus sunt omnia uestras.<br>
 nec quemquam incuso: potuit quae plurima uirtus<br>
 esse, fuit; toto certatum est corpore regni.<br>
 nunc adeo quae sit dubiae sententia menti,<br>
 expediam et paucis (animos adhibete) docebo.               </font><font size="2">315</font><font size="4"><br>
 est antiquus ager Tusco mihi proximus amni,<br>
 longus in occasum, finis super usque Sicanos;<br>
 Aurunci Rutulique serunt, et uomere duros<br>
 exercent collis atque horum asperrima pascunt.<br>
 haec omnis regio et celsi plaga pinea montis               </font><font size="2">320</font><font size="4"><br>
 cedat amicitiae Teucrorum, et foederis aequas<br>
 dicamus leges sociosque in regna uocemus:<br>
 considant, si tantus amor, et moenia condant.<br>
 sin alios finis aliamque capessere gentem<br>
 est animus possuntque solo decedere nostro,               </font><font size="2">325</font><font size="4"><br>
 bis denas Italo texamus robore nauis;<br>
 seu pluris complere ualent, iacet omnis ad undam<br>
 materies: ipsi numerumque modumque carinis<br>
 praecipiant, nos aera, manus, naualia demus.<br>
 praeterea, qui dicta ferant et foedera firment               </font><font size="2">330</font><font size="4"><br>
 centum oratores prima de gente Latinos<br>
 ire placet pacisque manu praetendere ramos,<br>
 munera portantis aurique eborisque talenta<br>
 et sellam regni trabeamque insignia nostri.<br>
 consulite in medium et rebus succurrite fessis.'               </font><font size="2">335</font><font size="4"> 
 <p>Tum Drances idem infensus, quem gloria Turni<br>
 obliqua inuidia stimulisque agitabat amaris,<br>
 largus opum et lingua melior, sed frigida bello<br>
 dextera, consiliis habitus non futtilis auctor,<br>
 seditione potens (genus huic materna superbum               </p></font><font size="2">340</font><font size="4"><br>
 nobilitas dabat, incertum de patre ferebat),<br>
 surgit et his onerat dictis atque aggerat iras:<br>
 'rem nulli obscuram nostrae nec uocis egentem<br>
 consulis, o bone rex: cuncti se scire fatentur<br>
 quid fortuna ferat populi, sed dicere mussant.               </font><font size="2">345</font><font size="4"><br>
 det libertatem fandi flatusque remittat,<br>
 cuius ob auspicium infaustum moresque sinistros<br>
 (dicam equidem, licet arma mihi mortemque minetur)<br>
 lumina tot cecidisse ducum totamque uidemus<br>
 consedisse urbem luctu, dum Troia temptat               </font><font size="2">350</font><font size="4"><br>
 castra fugae fidens et caelum territat armis.<br>
 unum etiam donis istis, quae plurima mitti<br>
 Dardanidis dicique iubes, unum, optime regum,<br>
 adicias, nec te ullius uiolentia uincat<br>
 quin natam egregio genero dignisque hymenaeis               </font><font size="2">355</font><font size="4"><br>
 des pater, et pacem hanc aeterno foedere iungas.<br>
 quod si tantus habet mentes et pectora terror,<br>
 ipsum obtestemur ueniamque oremus ab ipso:<br>
 cedat, ius proprium regi patriaeque remittat.<br>
 quid miseros totiens in aperta pericula ciuis               </font><font size="2">360</font><font size="4"><br>
 proicis, o Latio caput horum et causa malorum?<br>
 nulla salus bello, pacem te poscimus omnes,<br>
 Turne, simul pacis solum inuiolabile pignus.<br>
 primus ego, inuisum quem tu tibi fingis (et esse<br>
 nil moror), en supplex uenio. miserere tuorum,               </font><font size="2">365</font><font size="4"><br>
 pone animos et pulsus abi. sat funera fusi<br>
 uidimus ingentis et desolauimus agros.<br>
 aut, si fama mouet, si tantum pectore robur<br>
 concipis et si adeo dotalis regia cordi est,<br>
 aude atque aduersum fidens fer pectus in hostem.               </font><font size="2">370</font><font size="4"><br>
 scilicet ut Turno contingat regia coniunx,<br>
 nos animae uiles, inhumata infletaque turba,<br>
 sternamur campis. etiam tu, si qua tibi uis,<br>
 si patrii quid Martis habes, illum aspice contra<br>
 qui uocat.'               </font><font size="2">375</font><font size="4"> 
 <p>Talibus exarsit dictis uiolentia Turni.<br>
 dat gemitum rumpitque has imo pectore uoces:<br>
 'larga quidem semper, Drance, tibi copia fandi<br>
 tum cum bella manus poscunt, patribusque uocatis<br>
 primus ades. sed non replenda est curia uerbis,               </p></font><font size="2">380</font><font size="4"><br>
 quae tuto tibi magna uolant, dum distinet hostem<br>
 agger murorum nec inundant sanguine fossae.<br>
 proinde tona eloquio (solitum tibi) meque timoris<br>
 argue tu, Drance, quando tot stragis aceruos<br>
 Teucrorum tua dextra dedit, passimque tropaeis               </font><font size="2">385</font><font size="4"><br>
 insignis agros. possit quid uiuida uirtus<br>
 experiare licet, nec longe scilicet hostes<br>
 quaerendi nobis; circumstant undique muros.<br>
 imus in aduersos—quid cessas? an tibi Mauors<br>
 uentosa in lingua pedibusque fugacibus istis               </font><font size="2">390</font><font size="4"><br>
 semper erit?<br>
 pulsus ego? aut quisquam merito, foedissime, pulsum<br>
 arguet, Iliaco tumidum qui crescere Thybrim<br>
 sanguine et Euandri totam cum stirpe uidebit<br>
 procubuisse domum atque exutos Arcadas armis?               </font><font size="2">395</font><font size="4"><br>
 haud ita me experti Bitias et Pandarus ingens<br>
 et quos mille die uictor sub Tartara misi,<br>
 inclusus muris hostilique aggere saeptus.<br>
 nulla salus bello? capiti cane talia, demens,<br>
 Dardanio rebusque tuis. proinde omnia magno               </font><font size="2">400</font><font size="4"><br>
 ne cessa turbare metu atque extollere uiris<br>
 gentis bis uictae, contra premere arma Latini.<br>
 nunc et Myrmidonum proceres Phrygia arma tremescunt,<br>
 nunc et Tydides et Larisaeus Achilles,<br>
 amnis et Hadriacas retro fugit Aufidus undas.               </font><font size="2">405</font><font size="4"><br>
 uel cum se pauidum contra mea iurgia fingit,<br>
 artificis scelus, et formidine crimen acerbat.<br>
 numquam animam talem dextra hac (absiste moueri)<br>
 amittes: habitet tecum et sit pectore in isto.<br>
 nunc ad te et tua magna, pater, consulta reuertor.               </font><font size="2">410</font><font size="4"><br>
 si nullam nostris ultra spem ponis in armis,<br>
 si tam deserti sumus et semel agmine uerso<br>
 funditus occidimus neque habet Fortuna regressum,<br>
 oremus pacem et dextras tendamus inertis.<br>
 quamquam o si solitae quicquam uirtutis adesset!               </font><font size="2">415</font><font size="4"><br>
 ille mihi ante alios fortunatusque laborum<br>
 egregiusque animi, qui, ne quid tale uideret,<br>
 procubuit moriens et humum semel ore momordit.<br>
 sin et opes nobis et adhuc intacta iuuentus<br>
 auxilioque urbes Italae populique supersunt,               </font><font size="2">420</font><font size="4"><br>
 sin et Troianis cum multo gloria uenit<br>
 sanguine (sunt illis sua funera, parque per omnis<br>
 tempestas), cur indecores in limine primo<br>
 deficimus? cur ante tubam tremor occupat artus?<br>
 multa dies uariique labor mutabilis aeui               </font><font size="2">425</font><font size="4"><br>
 rettulit in melius, multos alterna reuisens<br>
 lusit et in solido rursus Fortuna locauit.<br>
 non erit auxilio nobis Aetolus et Arpi:<br>
 at Messapus erit felixque Tolumnius et quos<br>
 tot populi misere duces, nec parua sequetur               </font><font size="2">430</font><font size="4"><br>
 gloria delectos Latio et Laurentibus agris.<br>
 est et Volscorum egregia de gente Camilla<br>
 agmen agens equitum et florentis aere cateruas.<br>
 quod si me solum Teucri in certamina poscunt<br>
 idque placet tantumque bonis communibus obsto,               </font><font size="2">435</font><font size="4"><br>
 non adeo has exosa manus Victoria fugit<br>
 ut tanta quicquam pro spe temptare recusem.<br>
 ibo animis contra, uel magnum praestet Achillem<br>
 factaque Volcani manibus paria induat arma<br>
 ille licet. uobis animam hanc soceroque Latino               </font><font size="2">440</font><font size="4"><br>
 Turnus ego, haud ulli ueterum uirtute secundus,<br>
 deuoui. solum Aeneas uocat? et uocet oro;<br>
 nec Drances potius, siue est haec ira deorum,<br>
 morte luat, siue est uirtus et gloria, tollat.' 
 <p>Illi haec inter se dubiis de rebus agebant               </p></font><font size="2">445</font><font size="4"><br>
 certantes: castra Aeneas aciemque mouebat.<br>
 nuntius ingenti per regia tecta tumultu<br>
 ecce ruit magnisque urbem terroribus implet:<br>
 instructos acie Tiberino a flumine Teucros<br>
 Tyrrhenamque manum totis descendere campis.               </font><font size="2">450</font><font size="4"><br>
 extemplo turbati animi concussaque uulgi<br>
 pectora et arrectae stimulis haud mollibus irae.<br>
 arma manu trepidi poscunt, fremit arma iuuentus,<br>
 flent maesti mussantque patres. hic undique clamor<br>
 dissensu uario magnus se tollit in auras,               </font><font size="2">455</font><font size="4"><br>
 haud secus atque alto in luco cum forte cateruae<br>
 consedere auium, piscosoue amne Padusae<br>
 dant sonitum rauci per stagna loquacia cycni.<br>
 'immo,' ait 'o ciues,' arrepto tempore Turnus,<br>
 'cogite concilium et pacem laudate sedentes;               </font><font size="2">460</font><font size="4"><br>
 illi armis in regna ruunt.' nec plura locutus<br>
 corripuit sese et tectis citus extulit altis.<br>
 'tu, Voluse, armari Volscorum edice maniplis,<br>
 duc' ait 'et Rutulos. equitem Messapus in armis,<br>
 et cum fratre Coras latis diffundite campis.               </font><font size="2">465</font><font size="4"><br>
 pars aditus urbis firment turrisque capessant;<br>
 cetera, qua iusso, mecum manus inferat arma.' 
 <p>Ilicet in muros tota discurritur urbe.<br>
 concilium ipse pater et magna incepta Latinus<br>
 deserit ac tristi turbatus tempore differt,                </p></font><font size="2">470</font><font size="4"><br>
 multaque se incusat qui non acceperit ultro<br>
 Dardanium Aenean generumque asciuerit urbi.<br>
 praefodiunt alii portas aut saxa sudesque<br>
 subuectant. bello dat signum rauca cruentum<br>
 bucina. tum muros uaria cinxere corona               </font><font size="2">475</font><font size="4"><br>
 matronae puerique, uocat labor ultimus omnis.<br>
 nec non ad templum summasque ad Palladis arces<br>
 subuehitur magna matrum regina caterua<br>
 dona ferens, iuxtaque comes Lauinia uirgo,<br>
 causa mali tanti, oculos deiecta decoros.               </font><font size="2">480</font><font size="4"><br>
 succedunt matres et templum ture uaporant<br>
 et maestas alto fundunt de limine uoces:<br>
 'armipotens, praeses belli, Tritonia uirgo,<br>
 frange manu telum Phrygii praedonis, et ipsum<br>
 pronum sterne solo portisque effunde sub altis.'               </font><font size="2">485</font><font size="4"><br>
 cingitur ipse furens certatim in proelia Turnus.<br>
 iamque adeo rutilum thoraca indutus aenis<br>
 horrebat squamis surasque incluserat auro,<br>
 tempora nudus adhuc, laterique accinxerat ensem,<br>
 fulgebatque alta decurrens aureus arce               </font><font size="2">490</font><font size="4"><br>
 exsultatque animis et spe iam praecipit hostem:<br>
 qualis ubi abruptis fugit praesepia uinclis<br>
 tandem liber equus, campoque potitus aperto<br>
 aut ille in pastus armentaque tendit equarum<br>
 aut adsuetus aquae perfundi flumine noto               </font><font size="2">495</font><font size="4"><br>
 emicat, arrectisque fremit ceruicibus alte<br>
 luxurians luduntque iubae per colla, per armos. 
 <p>Obuia cui Volscorum acie comitante Camilla<br>
 occurrit portisque ab equo regina sub ipsis<br>
 desiluit, quam tota cohors imitata relictis               </p></font><font size="2">500</font><font size="4"><br>
 ad terram defluxit equis; tum talia fatur:<br>
 'Turne, sui merito si qua est fiducia forti,<br>
 audeo et Aeneadum promitto occurrere turmae<br>
 solaque Tyrrhenos equites ire obuia contra.<br>
 me sine prima manu temptare pericula belli,               </font><font size="2">505</font><font size="4"><br>
 tu pedes ad muros subsiste et moenia serua.'<br>
 Turnus ad haec oculos horrenda in uirgine fixus:<br>
 'o decus Italiae uirgo, quas dicere grates<br>
 quasue referre parem? sed nunc, est omnia quando<br>
 iste animus supra, mecum partire laborem.               </font><font size="2">510</font><font size="4"><br>
 Aeneas, ut fama fidem missique reportant<br>
 exploratores, equitum leuia improbus arma<br>
 praemisit, quaterent campos; ipse ardua montis<br>
 per deserta iugo superans aduentat ad urbem.<br>
 furta paro belli conuexo in tramite siluae,               </font><font size="2">515</font><font size="4"><br>
 ut biuias armato obsidam milite fauces.<br>
 tu Tyrrhenum equitem conlatis excipe signis;<br>
 tecum acer Messapus erit turmaeque Latinae<br>
 Tiburtique manus, ducis et tu concipe curam.'<br>
 sic ait, et paribus Messapum in proelia dictis               </font><font size="2">520</font><font size="4"><br>
 hortatur sociosque duces et pergit in hostem. 
 <p>Est curuo anfractu ualles, accommoda fraudi<br>
 armorumque dolis, quam densis frondibus atrum<br>
 urget utrimque latus, tenuis quo semita ducit<br>
 angustaeque ferunt fauces aditusque maligni.               </p></font><font size="2">525</font><font size="4"><br>
 hanc super in speculis summoque in uertice montis<br>
 planities ignota iacet tutique receptus,<br>
 seu dextra laeuaque uelis occurrere pugnae<br>
 siue instare iugis et grandia uoluere saxa.<br>
 huc iuuenis nota fertur regione uiarum               </font><font size="2">530</font><font size="4"><br>
 arripuitque locum et siluis insedit iniquis. 
 <p>Velocem interea superis in sedibus Opim,<br>
 unam ex uirginibus sociis sacraque caterua,<br>
 compellabat et has tristis Latonia uoces<br>
 ore dabat: 'graditur bellum ad crudele Camilla,               </p></font><font size="2">535</font><font size="4"><br>
 o uirgo, et nostris nequiquam cingitur armis,<br>
 cara mihi ante alias. neque enim nouus iste Dianae<br>
 uenit amor subitaque animum dulcedine mouit.<br>
 pulsus ob inuidiam regno uirisque superbas<br>
 Priuerno antiqua Metabus cum excederet urbe,               </font><font size="2">540</font><font size="4"><br>
 infantem fugiens media inter proelia belli<br>
 sustulit exsilio comitem, matrisque uocauit<br>
 nomine Casmillae mutata parte Camillam.<br>
 ipse sinu prae se portans iuga longa petebat<br>
 solorum nemorum: tela undique saeua premebant               </font><font size="2">545</font><font size="4"><br>
 et circumfuso uolitabant milite Volsci.<br>
 ecce fugae medio summis Amasenus abundans<br>
 spumabat ripis, tantus se nubibus imber<br>
 ruperat. ille innare parans infantis amore<br>
 tardatur caroque oneri timet. omnia secum               </font><font size="2">550</font><font size="4"><br>
 uersanti subito uix haec sententia sedit:<br>
 telum immane manu ualida quod forte gerebat<br>
 bellator, solidum nodis et robore cocto,<br>
 huic natam libro et siluestri subere clausam<br>
 implicat atque habilem mediae circumligat hastae;               </font><font size="2">555</font><font size="4"><br>
 quam dextra ingenti librans ita ad aethera fatur:<br>
 "alma, tibi hanc, nemorum cultrix, Latonia uirgo,<br>
 ipse pater famulam uoueo; tua prima per auras<br>
 tela tenens supplex hostem fugit. accipe, testor,<br>
 diua tuam, quae nunc dubiis committitur auris."               </font><font size="2">560</font><font size="4"><br>
 dixit, et adducto contortum hastile lacerto<br>
 immittit: sonuere undae, rapidum super amnem<br>
 infelix fugit in iaculo stridente Camilla.<br>
 at Metabus magna propius iam urgente caterua<br>
 dat sese fluuio, atque hastam cum uirgine uictor               </font><font size="2">565</font><font size="4"><br>
 gramineo, donum Triuiae, de caespite uellit.<br>
 non illum tectis ullae, non moenibus urbes<br>
 accepere (neque ipse manus feritate dedisset),<br>
 pastorum et solis exegit montibus aeuum.<br>
 hic natam in dumis interque horrentia lustra               </font><font size="2">570</font><font size="4"><br>
 armentalis equae mammis et lacte ferino<br>
 nutribat teneris immulgens ubera labris.<br>
 utque pedum primis infans uestigia plantis<br>
 institerat, iaculo palmas armauit acuto<br>
 spiculaque ex umero paruae suspendit et arcum.               </font><font size="2">575</font><font size="4"><br>
 pro crinali auro, pro longae tegmine pallae<br>
 tigridis exuuiae per dorsum a uertice pendent.<br>
 tela manu iam tum tenera puerilia torsit<br>
 et fundam tereti circum caput egit habena<br>
 Strymoniamque gruem aut album deiecit olorem.               </font><font size="2">580</font><font size="4"><br>
 multae illam frustra Tyrrhena per oppida matres<br>
 optauere nurum; sola contenta Diana<br>
 aeternum telorum et uirginitatis amorem<br>
 intemerata colit. uellem haud correpta fuisset<br>
 militia tali conata lacessere Teucros:               </font><font size="2">585</font><font size="4"><br>
 cara mihi comitumque foret nunc una mearum.<br>
 uerum age, quandoquidem fatis urgetur acerbis,<br>
 labere, nympha, polo finisque inuise Latinos,<br>
 tristis ubi infausto committitur omine pugna.<br>
 haec cape et ultricem pharetra deprome sagittam:               </font><font size="2">590</font><font size="4"><br>
 hac, quicumque sacrum uiolarit uulnere corpus,<br>
 Tros Italusque, mihi pariter det sanguine poenas.<br>
 post ego nube caua miserandae corpus et arma<br>
 inspoliata feram tumulo patriaeque reponam.'<br>
 dixit, at illa leuis caeli delapsa per auras               </font><font size="2">595</font><font size="4"><br>
 insonuit nigro circumdata turbine corpus. 
 <p>At manus interea muris Troiana propinquat,<br>
 Etruscique duces equitumque exercitus omnis<br>
 compositi numero in turmas. fremit aequore toto<br>
 insultans sonipes et pressis pugnat habenis               </p></font><font size="2">600</font><font size="4"><br>
 huc conuersus et huc; tum late ferreus hastis<br>
 horret ager campique armis sublimibus ardent.<br>
 nec non Messapus contra celeresque Latini<br>
 et cum fratre Coras et uirginis ala Camillae<br>
 aduersi campo apparent, hastasque reductis               </font><font size="2">605</font><font size="4"><br>
 protendunt longe dextris et spicula uibrant,<br>
 aduentusque uirum fremitusque ardescit equorum.<br>
 iamque intra iactum teli progressus uterque<br>
 substiterat: subito erumpunt clamore furentisque<br>
 exhortantur equos, fundunt simul undique tela               </font><font size="2">610</font><font size="4"><br>
 crebra niuis ritu, caelumque obtexitur umbra.<br>
 continuo aduersis Tyrrhenus et acer Aconteus<br>
 conixi incurrunt hastis primique ruinam<br>
 dant sonitu ingenti perfractaque quadripedantum<br>
 pectora pectoribus rumpunt; excussus Aconteus               </font><font size="2">615</font><font size="4"><br>
 fulminis in morem aut tormento ponderis acti<br>
 praecipitat longe et uitam dispergit in auras. 
 <p>Extemplo turbatae acies, uersique Latini<br>
 reiciunt parmas et equos ad moenia uertunt;<br>
 Troes agunt, princeps turmas inducit Asilas.               </p></font><font size="2">620</font><font size="4"><br>
 iamque propinquabant portis rursusque Latini<br>
 clamorem tollunt et mollia colla reflectunt;<br>
 hi fugiunt penitusque datis referuntur habenis.<br>
 qualis ubi alterno procurrens gurgite pontus<br>
 nunc ruit ad terram scopulosque superiacit unda               </font><font size="2">625</font><font size="4"><br>
 spumeus extremamque sinu perfundit harenam,<br>
 nunc rapidus retro atque aestu reuoluta resorbens<br>
 saxa fugit litusque uado labente relinquit:<br>
 bis Tusci Rutulos egere ad moenia uersos,<br>
 bis reiecti armis respectant terga tegentes.               </font><font size="2">630</font><font size="4"><br>
 tertia sed postquam congressi in proelia totas<br>
 implicuere inter se acies legitque uirum uir,<br>
 tum uero et gemitus morientum et sanguine in alto<br>
 armaque corporaque et permixti caede uirorum<br>
 semianimes uoluuntur equi, pugna aspera surgit.               </font><font size="2">635</font><font size="4"><br>
 Orsilochus Remuli, quando ipsum horrebat adire,<br>
 hastam intorsit equo ferrumque sub aure reliquit;<br>
 quo sonipes ictu furit arduus altaque iactat<br>
 uulneris impatiens arrecto pectore crura,<br>
 uoluitur ille excussus humi. Catillus Iollan               </font><font size="2">640</font><font size="4"><br>
 ingentemque animis, ingentem corpore et armis<br>
 deicit Herminium, nudo cui uertice fulua<br>
 caesaries nudique umeri nec uulnera terrent;<br>
 tantus in arma patet. latos huic hasta per armos<br>
 acta tremit duplicatque uirum transfixa dolore.               </font><font size="2">645</font><font size="4"><br>
 funditur ater ubique cruor; dant funera ferro<br>
 certantes pulchramque petunt per uulnera mortem. 
 <p>At medias inter caedes exsultat Amazon<br>
 unum exserta latus pugnae, pharetrata Camilla,<br>
 et nunc lenta manu spargens hastilia denset,               </p></font><font size="2">650</font><font size="4"><br>
 nunc ualidam dextra rapit indefessa bipennem;<br>
 aureus ex umero sonat arcus et arma Dianae.<br>
 illa etiam, si quando in tergum pulsa recessit,<br>
 spicula conuerso fugientia derigit arcu.<br>
 at circum lectae comites, Larinaque uirgo               </font><font size="2">655</font><font size="4"><br>
 Tullaque et aeratam quatiens Tarpeia securim,<br>
 Italides, quas ipsa decus sibi dia Camilla<br>
 delegit pacisque bonas bellique ministras:<br>
 quales Threiciae cum flumina Thermodontis<br>
 pulsant et pictis bellantur Amazones armis,               </font><font size="2">660</font><font size="4"><br>
 seu circum Hippolyten seu cum se Martia curru<br>
 Penthesilea refert, magnoque ululante tumultu<br>
 feminea exsultant lunatis agmina peltis. 
 <p>Quem telo primum, quem postremum, aspera uirgo,<br>
 deicis? aut quot humi morientia corpora fundis?               </p></font><font size="2">665</font><font size="4"><br>
 Eunaeum Clytio primum patre, cuius apertum<br>
 aduersi longa transuerberat abiete pectus.<br>
 sanguinis ille uomens riuos cadit atque cruentam<br>
 mandit humum moriensque suo se in uulnere uersat.<br>
 tum Lirim Pagasumque super, quorum alter habenas               </font><font size="2">670</font><font size="4"><br>
 suffuso reuolutus equo dum colligit, alter<br>
 dum subit ac dextram labenti tendit inermem,<br>
 praecipites pariterque ruunt. his addit Amastrum<br>
 Hippotaden, sequiturque incumbens eminus hasta<br>
 Tereaque Harpalycumque et Demophoonta Chromimque;               </font><font size="2">675</font><font size="4"><br>
 quotque emissa manu contorsit spicula uirgo,<br>
 tot Phrygii cecidere uiri. procul Ornytus armis<br>
 ignotis et equo uenator Iapyge fertur,<br>
 cui pellis latos umeros erepta iuuenco<br>
 pugnatori operit, caput ingens oris hiatus               </font><font size="2">680</font><font size="4"><br>
 et malae texere lupi cum dentibus albis,<br>
 agrestisque manus armat sparus; ipse cateruis<br>
 uertitur in mediis et toto uertice supra est.<br>
 hunc illa exceptum (neque enim labor agmine uerso)<br>
 traicit et super haec inimico pectore fatur:               </font><font size="2">685</font><font size="4"><br>
 'siluis te, Tyrrhene, feras agitare putasti?<br>
 aduenit qui uestra dies muliebribus armis<br>
 uerba redargueret. nomen tamen haud leue patrum<br>
 manibus hoc referes, telo cecidisse Camillae.' 
 <p>Protinus Orsilochum et Buten, duo maxima Teucrum                </p></font><font size="2">690</font><font size="4"><br>
 corpora, sed Buten auersum cuspide fixit<br>
 loricam galeamque inter, qua colla sedentis<br>
 lucent et laeuo dependet parma lacerto;<br>
 Orsilochum fugiens magnumque agitata per orbem<br>
 eludit gyro interior sequiturque sequentem;               </font><font size="2">695</font><font size="4"><br>
 tum ualidam perque arma uiro perque ossa securim<br>
 altior exsurgens oranti et multa precanti<br>
 congeminat; uulnus calido rigat ora cerebro.<br>
 incidit huic subitoque aspectu territus haesit<br>
 Appenninicolae bellator filius Auni,               </font><font size="2">700</font><font size="4"><br>
 haud Ligurum extremus, dum fallere fata sinebant.<br>
 isque ubi se nullo iam cursu euadere pugnae<br>
 posse neque instantem reginam auertere cernit,<br>
 consilio uersare dolos ingressus et astu<br>
 incipit haec: 'quid tam egregium, si femina forti               </font><font size="2">705</font><font size="4"><br>
 fidis equo? dimitte fugam et te comminus aequo<br>
 mecum crede solo pugnaeque accinge pedestri:<br>
 iam nosces uentosa ferat cui gloria fraudem.'<br>
 dixit, at illa furens acrique accensa dolore<br>
 tradit equum comiti paribusque resistit in armis               </font><font size="2">710</font><font size="4"><br>
 ense pedes nudo puraque interrita parma.<br>
 at iuuenis uicisse dolo ratus auolat ipse<br>
 (haud mora), conuersisque fugax aufertur habenis<br>
 quadripedemque citum ferrata calce fatigat.<br>
 'uane Ligus frustraque animis elate superbis,               </font><font size="2">715</font><font size="4"><br>
 nequiquam patrias temptasti lubricus artis,<br>
 nec fraus te incolumem fallaci perferet Auno.'<br>
 haec fatur uirgo, et pernicibus ignea plantis<br>
 transit equum cursu frenisque aduersa prehensis<br>
 congreditur poenasque inimico ex sanguine sumit:               </font><font size="2">720</font><font size="4"><br>
 quam facile accipiter saxo sacer ales ab alto<br>
 consequitur pennis sublimem in nube columbam<br>
 comprensamque tenet pedibusque euiscerat uncis;<br>
 tum cruor et uulsae labuntur ab aethere plumae. 
 <p>At non haec nullis hominum sator atque deorum               </p></font><font size="2">725</font><font size="4"><br>
 obseruans oculis summo sedet altus Olympo.<br>
 Tyrrhenum genitor Tarchonem in proelia saeua<br>
 suscitat et stimulis haud mollibus inicit iras.<br>
 ergo inter caedes cedentiaque agmina Tarchon<br>
 fertur equo uariisque instigat uocibus alas               </font><font size="2">730</font><font size="4"><br>
 nomine quemque uocans, reficitque in proelia pulsos.<br>
 'quis metus, o numquam dolituri, o semper inertes<br>
 Tyrrheni, quae tanta animis ignauia uenit?<br>
 femina palantis agit atque haec agmina uertit!<br>
 quo ferrum quidue haec gerimus tela inrita dextris?               </font><font size="2">735</font><font size="4"><br>
 at non in Venerem segnes nocturnaque bella,<br>
 aut ubi curua choros indixit tibia Bacchi.<br>
 exspectate dapes et plenae pocula mensae<br>
 (hic amor, hoc studium) dum sacra secundus haruspex<br>
 nuntiet ac lucos uocet hostia pinguis in altos!'               </font><font size="2">740</font><font size="4"><br>
 haec effatus equum in medios moriturus et ipse<br>
 concitat, et Venulo aduersum se turbidus infert<br>
 dereptumque ab equo dextra complectitur hostem<br>
 et gremium ante suum multa ui concitus aufert.<br>
 tollitur in caelum clamor cunctique Latini               </font><font size="2">745</font><font size="4"><br>
 conuertere oculos. uolat igneus aequore Tarchon<br>
 arma uirumque ferens; tum summa ipsius ab hasta<br>
 defringit ferrum et partis rimatur apertas,<br>
 qua uulnus letale ferat; contra ille repugnans<br>
 sustinet a iugulo dextram et uim uiribus exit.               </font><font size="2">750</font><font size="4"><br>
 utque uolans alte raptum cum fulua draconem<br>
 fert aquila implicuitque pedes atque unguibus haesit,<br>
 saucius at serpens sinuosa uolumina uersat<br>
 arrectisque horret squamis et sibilat ore<br>
 arduus insurgens, illa haud minus urget obunco                </font><font size="2">755</font><font size="4"><br>
 luctantem rostro, simul aethera uerberat alis:<br>
 haud aliter praedam Tiburtum ex agmine Tarchon<br>
 portat ouans. ducis exemplum euentumque secuti<br>
 Maeonidae incurrunt. tum fatis debitus Arruns<br>
 uelocem iaculo et multa prior arte Camillam               </font><font size="2">760</font><font size="4"><br>
 circuit, et quae sit fortuna facillima temptat.<br>
 qua se cumque furens medio tulit agmine uirgo,<br>
 hac Arruns subit et tacitus uestigia lustrat;<br>
 qua uictrix redit illa pedemque ex hoste reportat,<br>
 hac iuuenis furtim celeris detorquet habenas.               </font><font size="2">765</font><font size="4"><br>
 hos aditus iamque hos aditus omnemque pererrat<br>
 undique circuitum et certam quatit improbus hastam. 
 <p>Forte sacer Cybelo Chloreus olimque sacerdos<br>
 insignis longe Phrygiis fulgebat in armis<br>
 spumantemque agitabat equum, quem pellis aenis               </p></font><font size="2">770</font><font size="4"><br>
 in plumam squamis auro conserta tegebat.<br>
 ipse peregrina ferrugine clarus et ostro<br>
 spicula torquebat Lycio Gortynia cornu;<br>
 aureus ex umeris erat arcus et aurea uati<br>
 cassida; tum croceam chlamydemque sinusque crepantis               </font><font size="2">775</font><font size="4"><br>
 carbaseos fuluo in nodum collegerat auro<br>
 pictus acu tunicas et barbara tegmina crurum.<br>
 hunc uirgo, siue ut templis praefigeret arma<br>
 Troia, captiuo siue ut se ferret in auro<br>
 uenatrix, unum ex omni certamine pugnae               </font><font size="2">780</font><font size="4"><br>
 caeca sequebatur totumque incauta per agmen<br>
 femineo praedae et spoliorum ardebat amore,<br>
 telum ex insidiis cum tandem tempore capto<br>
 concitat et superos Arruns sic uoce precatur:<br>
 'summe deum, sancti custos Soractis Apollo,               </font><font size="2">785</font><font size="4"><br>
 quem primi colimus, cui pineus ardor aceruo<br>
 pascitur, et medium freti pietate per ignem<br>
 cultores multa premimus uestigia pruna,<br>
 da, pater, hoc nostris aboleri dedecus armis,<br>
 omnipotens. non exuuias pulsaeue tropaeum               </font><font size="2">790</font><font size="4"><br>
 uirginis aut spolia ulla peto, mihi cetera laudem<br>
 facta ferent; haec dira meo dum uulnere pestis<br>
 pulsa cadat, patrias remeabo inglorius urbes.' 
 <p>Audiit et uoti Phoebus succedere partem<br>
 mente dedit, partem uolucris dispersit in auras:               </p></font><font size="2">795</font><font size="4"><br>
 sterneret ut subita turbatam morte Camillam<br>
 adnuit oranti; reducem ut patria alta uideret<br>
 non dedit, inque Notos uocem uertere procellae.<br>
 ergo ut missa manu sonitum dedit hasta per auras,<br>
 conuertere animos acris oculosque tulere               </font><font size="2">800</font><font size="4"><br>
 cuncti ad reginam Volsci. nihil ipsa nec aurae<br>
 nec sonitus memor aut uenientis ab aethere teli,<br>
 hasta sub exsertam donec perlata papillam<br>
 haesit uirgineumque alte bibit acta cruorem.<br>
 concurrunt trepidae comites dominamque ruentem               </font><font size="2">805</font><font size="4"><br>
 suscipiunt. fugit ante omnis exterritus Arruns<br>
 laetitia mixtoque metu, nec iam amplius hastae<br>
 credere nec telis occurrere uirginis audet.<br>
 ac uelut ille, prius quam tela inimica sequantur,<br>
 continuo in montis sese auius abdidit altos               </font><font size="2">810</font><font size="4"><br>
 occiso pastore lupus magnoue iuuenco,<br>
 conscius audacis facti, caudamque remulcens<br>
 subiecit pauitantem utero siluasque petiuit:<br>
 haud secus ex oculis se turbidus abstulit Arruns<br>
 contentusque fuga mediis se immiscuit armis.               </font><font size="2">815</font><font size="4"><br>
 illa manu moriens telum trahit, ossa sed inter<br>
 ferreus ad costas alto stat uulnere mucro.<br>
 labitur exsanguis, labuntur frigida leto<br>
 lumina, purpureus quondam color ora reliquit.<br>
 tum sic exspirans Accam ex aequalibus unam               </font><font size="2">820</font><font size="4"><br>
 adloquitur, fida ante alias quae sola Camillae<br>
 quicum partiri curas, atque haec ita fatur:<br>
 'hactenus, Acca soror, potui: nunc uulnus acerbum<br>
 conficit, et tenebris nigrescunt omnia circum.<br>
 effuge et haec Turno mandata nouissima perfer:               </font><font size="2">825</font><font size="4"><br>
 succedat pugnae Troianosque arceat urbe.<br>
 iamque uale.' simul his dictis linquebat habenas<br>
 ad terram non sponte fluens. tum frigida toto<br>
 paulatim exsoluit se corpore, lentaque colla<br>
 et captum leto posuit caput, arma relinquens,               </font><font size="2">830</font><font size="4"><br>
 uitaque cum gemitu fugit indignata sub umbras.<br>
 tum uero immensus surgens ferit aurea clamor<br>
 sidera: deiecta crudescit pugna Camilla;<br>
 incurrunt densi simul omnis copia Teucrum<br>
 Tyrrhenique duces Euandrique Arcades alae.               </font><font size="2">835</font><font size="4"> 
 <p>At Triuiae custos iamdudum in montibus Opis<br>
 alta sedet summis spectatque interrita pugnas.<br>
 utque procul medio iuuenum in clamore furentum<br>
 prospexit tristi mulcatam morte Camillam,<br>
 ingemuitque deditque has imo pectore uoces:               </p></font><font size="2">840</font><font size="4"><br>
 'heu nimium, uirgo, nimium crudele luisti<br>
 supplicium Teucros conata lacessere bello!<br>
 nec tibi desertae in dumis coluisse Dianam<br>
 profuit aut nostras umero gessisse pharetras.<br>
 non tamen indecorem tua te regina reliquit               </font><font size="2">845</font><font size="4"><br>
 extrema iam in morte, neque hoc sine nomine letum<br>
 per gentis erit aut famam patieris inultae.<br>
 nam quicumque tuum uiolauit uulnere corpus<br>
 morte luet merita.' fuit ingens monte sub alto<br>
 regis Dercenni terreno ex aggere bustum               </font><font size="2">850</font><font size="4"><br>
 antiqui Laurentis opacaque ilice tectum;<br>
 hic dea se primum rapido pulcherrima nisu<br>
 sistit et Arruntem tumulo speculatur ab alto.<br>
 ut uidit fulgentem armis ac uana tumentem,<br>
 'cur' inquit 'diuersus abis? huc derige gressum,               </font><font size="2">855</font><font size="4"><br>
 huc periture ueni, capias ut digna Camillae<br>
 praemia. tune etiam telis moriere Dianae?'<br>
 dixit, et aurata uolucrem Threissa sagittam<br>
 deprompsit pharetra cornuque infensa tetendit<br>
 et duxit longe, donec curuata coirent               </font><font size="2">860</font><font size="4"><br>
 inter se capita et manibus iam tangeret aequis,<br>
 laeua aciem ferri, dextra neruoque papillam.<br>
 extemplo teli stridorem aurasque sonantis<br>
 audiit una Arruns haesitque in corpore ferrum.<br>
 illum exspirantem socii atque extrema gementem               </font><font size="2">865</font><font size="4"><br>
 obliti ignoto camporum in puluere linquunt;<br>
 Opis ad aetherium pennis aufertur Olympum. 
 <p>Prima fugit domina amissa leuis ala Camillae,<br>
 turbati fugiunt Rutuli, fugit acer Atinas,<br>
 disiectique duces desolatique manipli               </p></font><font size="2">870</font><font size="4"><br>
 tuta petunt et equis auersi ad moenia tendunt.<br>
 nec quisquam instantis Teucros letumque ferentis<br>
 sustentare ualet telis aut sistere contra,<br>
 sed laxos referunt umeris languentibus arcus,<br>
 quadripedumque putrem cursu quatit ungula campum.               </font><font size="2">875</font><font size="4"><br>
 uoluitur ad muros caligine turbidus atra<br>
 puluis, et e speculis percussae pectora matres<br>
 femineum clamorem ad caeli sidera tollunt.<br>
 qui cursu portas primi inrupere patentis,<br>
 hos inimica super mixto premit agmine turba,               </font><font size="2">880</font><font size="4"><br>
 nec miseram effugiunt mortem, sed limine in ipso,<br>
 moenibus in patriis atque inter tuta domorum<br>
 confixi exspirant animas. pars claudere portas,<br>
 nec sociis aperire uiam nec moenibus audent<br>
 accipere orantis, oriturque miserrima caedes               </font><font size="2">885</font><font size="4"><br>
 defendentum armis aditus inque arma ruentum.<br>
 exclusi ante oculos lacrimantumque ora parentum<br>
 pars in praecipitis fossas urgente ruina<br>
 uoluitur, immissis pars caeca et concita frenis<br>
 arietat in portas et duros obice postis.               </font><font size="2">890</font><font size="4"><br>
 ipsae de muris summo certamine matres<br>
 (monstrat amor uerus patriae, ut uidere Camillam)<br>
 tela manu trepidae iaciunt ac robore duro<br>
 stipitibus ferrum sudibusque imitantur obustis<br>
 praecipites, primaeque mori pro moenibus ardent.               </font><font size="2">895</font><font size="4"> 
 <p>Interea Turnum in siluis saeuissimus implet<br>
 nuntius et iuueni ingentem fert Acca tumultum:<br>
 deletas Volscorum acies, cecidisse Camillam,<br>
 ingruere infensos hostis et Marte secundo<br>
 omnia corripuisse, metum iam ad moenia ferri.               </p></font><font size="2">900</font><font size="4"><br>
 ille furens (et saeua Iouis sic numina poscunt)<br>
 deserit obsessos collis, nemora aspera linquit.<br>
 uix e conspectu exierat campumque tenebat,<br>
 cum pater Aeneas saltus ingressus apertos<br>
 exsuperatque iugum siluaque euadit opaca.               </font><font size="2">905</font><font size="4"><br>
 sic ambo ad muros rapidi totoque feruntur<br>
 agmine nec longis inter se passibus absunt;<br>
 ac simul Aeneas fumantis puluere campos<br>
 prospexit longe Laurentiaque agmina uidit,<br>
 et saeuum Aenean agnouit Turnus in armis               </font><font size="2">910</font><font size="4"><br>
 aduentumque pedum flatusque audiuit equorum.<br>
 continuoque ineant pugnas et proelia temptent,<br>
 ni roseus fessos iam gurgite Phoebus Hibero<br>
 tingat equos noctemque die labente reducat.<br>
 considunt castris ante urbem et moenia uallant. 
 
 </font><hr>
 <center>
 <a href="aenl12.htm">Next: Book XII</a></center>
 </body>