<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Legends and Sagas</a> 
 <a href="../index.htm">England</a> 
 <a href="index.htm">Index</a> 
 <a href="mect51.htm">Previous</a> 
 <a href="mect53.htm">Next</a> 
 </center>
 <hr>
 <p align="CENTER"><font size="-1" color="GREEN"><a href="index.htm"><img src="img/tease.jpg"></a><br><i>The Canterbury Tales and Other Works of Chaucer (Middle English)</i>, by Geoffery Chaucer, [14th cent.], at sacred-texts.com</font></p><hr> <h4 align="center">Other Works</h4> <h3 align="center">The Parliament of Fowls</h3> <a name="an_1"></a> The lyf so short, the craft so long to lerne,<br> <a name="an_2"></a> Th' assay so hard, so sharp the conquerynge,<br> <a name="an_3"></a> The dredful joye alwey that slit so yerne:<br> <a name="an_4"></a> Al this mene I by Love, that my felynge<br> <a name="an_5"></a> Astonyeth with his wonderful werkynge<br> <a name="an_6"></a> So sore, iwis, that whan I on hym thynke<br> <a name="an_7"></a> Nat wot I wel wher that I flete or synke.<br> <a name="an_8"></a> For al be that I knowe nat Love in dede,<br> <a name="an_9"></a> Ne wot how that he quiteth folk here hyre,<br> <span class="margnote"><font color="GREEN" size="-1"><a name="an_10">10</a></font></span> Yit happeth me ful ofte in bokes reede<br> <a name="an_11"></a> Of his myrakles and his crewel yre.<br> <a name="an_12"></a> There rede I wel he wol be lord and syre;<br> <a name="an_13"></a> I dar nat seyn, his strokes been so sore,<br> <a name="an_14"></a> But "God save swich a lord!" -- I can na moore.<br> <a name="an_15"></a> Of usage -- what for lust and what for lore --<br> <a name="an_16"></a> On bokes rede I ofte, as I yow tolde.<br> <a name="an_17"></a> But wherfore that I speke al this? Nat yoore<br> <a name="an_18"></a> Agon it happede me for to beholde<br> <a name="an_19"></a> Upon a bok, was write with lettres olde,<br> <span class="margnote"><font color="GREEN" size="-1"><a name="an_20">20</a></font></span> And therupon, a certeyn thing to lerne,<br> <a name="an_21"></a> The longe day ful faste I redde and yerne.<br> <a name="an_22"></a> For out of olde feldes, as men seyth,<br> <a name="an_23"></a> Cometh al this newe corn from yer to yere,<br> <a name="an_24"></a> And out of olde bokes, in good feyth,<br> <a name="an_25"></a> Cometh al this newe science that men lere.<br> <a name="an_26"></a> But now to purpos as of this matere:<br> <a name="an_27"></a> To rede forth hit gan me so delite<br> <a name="an_28"></a> That al that day me thoughte but a lyte.<br> <a name="an_29"></a> This bok of which I make mencioun<br> <span class="margnote"><font color="GREEN" size="-1"><a name="an_30">30</a></font></span> Entitled was al ther, as I shal telle:<br> <a name="an_31"></a> "Tullyus of the Drem of Scipioun."<br> <a name="an_32"></a> Chapitres sevene it hadde, of hevene and helle<br> <a name="an_33"></a> And erthe, and soules that therinne dwelle,<br> <a name="an_34"></a> Of whiche, as shortly as I can it trete,<br> <a name="an_35"></a> Of his sentence I wol yow seyn the greete.<br> <a name="an_36"></a> Fyrst telleth it, whan Scipion was come<br> <a name="an_37"></a> In Affrike, how he meteth Massynisse,<br> <a name="an_38"></a> That hym for joie in armes hath inome;<br> <a name="an_39"></a> Thanne telleth [it] here speche and al the blysse<br> <span class="margnote"><font color="GREEN" size="-1"><a name="an_40">40</a></font></span> That was betwix hem til the day gan mysse,<br> <a name="an_41"></a> And how his auncestre, Affrycan so deere,<br> <a name="an_42"></a> Gan in his slep that nyght to hym apere.<br> <a name="an_43"></a> Thanne telleth it that, from a sterry place,<br> <a name="an_44"></a> How Affrycan hath hym Cartage shewed,<br> <a name="an_45"></a> And warnede hym beforn of al his grace,<br> <a name="an_46"></a> And seyde hym what man, lered other lewed,<br> <a name="an_47"></a> That lovede commune profyt, wel ithewed,<br> <a name="an_48"></a> He shulde into a blysful place wende<br> <a name="an_49"></a> There as joye is that last withouten ende.<br> <span class="margnote"><font color="GREEN" size="-1"><a name="an_50">50</a></font></span> Thanne axede he if folk that here been dede<br> <a name="an_51"></a> Han lyf and dwellynge in another place.<br> <a name="an_52"></a> And Affrican seyde, "Ye, withouten drede,"<br> <a name="an_53"></a> And that oure present worldes lyves space<br> <a name="an_54"></a> Nis but a maner deth, what wey we trace;<br> <a name="an_55"></a> And rightful folk shul gon, after they dye,<br> <a name="an_56"></a> To hevene; and shewede hym the Galaxye.<br> <a name="an_57"></a> Thanne shewede he hym the lytel erthe that here is,<br> <a name="an_58"></a> At regard of the hevenes quantite;<br> <a name="an_59"></a> And after shewede he hym the nyne speres;<br> <span class="margnote"><font color="GREEN" size="-1"><a name="an_60">60</a></font></span> And after that the melodye herde he<br> <a name="an_61"></a> That cometh of thilke speres thryes thre,<br> <a name="an_62"></a> That welle is of musik and melodye<br> <a name="an_63"></a> In this world here, and cause of armonye.<br> <a name="an_64"></a> Than bad he hym, syn erthe was so lyte,<br> <a name="an_65"></a> And dissevable and ful of harde grace,<br> <a name="an_66"></a> That he ne shulde hym in the world delyte.<br> <a name="an_67"></a> Thanne tolde he hym, in certeyn yeres space<br> <a name="an_68"></a> That every sterre shulde come into his place<br> <a name="an_69"></a> Ther it was first, and al shulde out of mynde<br> <span class="margnote"><font color="GREEN" size="-1"><a name="an_70">70</a></font></span> That in this world is don of al mankynde.<br> <a name="an_71"></a> Thanne preyede hym Scipion to telle hym al<br> <a name="an_72"></a> The wey to come into that hevene blisse.<br> <a name="an_73"></a> And he seyde, "Know thyself first immortal,<br> <a name="an_74"></a> And loke ay besyly thow werche and wysse<br> <a name="an_75"></a> To commune profit, and thow shalt not mysse<br> <a name="an_76"></a> To comen swiftly to that place deere<br> <a name="an_77"></a> That ful of blysse is and of soules cleere.<br> <a name="an_78"></a> "But brekers of the lawe, soth to seyne,<br> <a name="an_79"></a> And likerous folk, after that they ben dede,<br> <span class="margnote"><font color="GREEN" size="-1"><a name="an_80">80</a></font></span> Shul whirle aboute th' erthe alwey in peyne,<br> <a name="an_81"></a> Tyl many a world be passed, out of drede,<br> <a name="an_82"></a> And than, foryeven al hir wikked dede,<br> <a name="an_83"></a> Than shul they come into that blysful place,<br> <a name="an_84"></a> To which to comen God the sende his grace."<br> <a name="an_85"></a> The day gan faylen, and the derke nyght,<br> <a name="an_86"></a> That reveth bestes from here besynesse,<br> <a name="an_87"></a> Berafte me my bok for lak of lyght,<br> <a name="an_88"></a> And to my bed I gan me for to dresse,<br> <a name="an_89"></a> Fulfyld of thought and busy hevynesse;<br> <span class="margnote"><font color="GREEN" size="-1"><a name="an_90">90</a></font></span> For bothe I hadde thyng which that I nolde,<br> <a name="an_91"></a> And ek I ne hadde that thyng that I wolde.<br> <a name="an_92"></a> But fynally my spirit at the laste,<br> <a name="an_93"></a> For wery of my labour al the day,<br> <a name="an_94"></a> Tok reste, that made me to slepe faste;<br> <a name="an_95"></a> And in my slep I mette, as that I lay,<br> <a name="an_96"></a> How Affrican, ryght in the selve aray<br> <a name="an_97"></a> That Scipion hym say byfore that tyde,<br> <a name="an_98"></a> Was come and stod right at my beddes syde.<br> <a name="an_99"></a> The wery huntere, slepynge in his bed,<br> <span class="margnote"><font color="GREEN" size="-1"><a name="an_100">100</a></font></span> To wode ayeyn his mynde goth anon;<br> <a name="an_101"></a> The juge dremeth how his plees been sped;<br> <a name="an_102"></a> The cartere dremeth how his cart is gon;<br> <a name="an_103"></a> The riche, of gold; the knyght fyght with his fon;<br> <a name="an_104"></a> The syke met he drynketh of the tonne;<br> <a name="an_105"></a> The lovere met he hath his lady wonne.<br> <a name="an_106"></a> Can I not seyn if that the cause were<br> <a name="an_107"></a> For I hadde red of Affrican byforn<br> <a name="an_108"></a> That made me to mete that he stod there;<br> <a name="an_109"></a> But thus seyde he: "Thow hast the so wel born<br> <span class="margnote"><font color="GREEN" size="-1"><a name="an_110">110</a></font></span> In lokynge of myn olde bok totorn,<br> <a name="an_111"></a> Of which Macrobye roughte nat a lyte,<br> <a name="an_112"></a> That sumdel of thy labour wolde I quyte."<br> <a name="an_113"></a> Cytherea, thow blysful lady swete,<br> <a name="an_114"></a> That with thy fyrbrond dauntest whom the lest<br> <a name="an_115"></a> And madest me this sweven for to mete,<br> <a name="an_116"></a> Be thow myn helpe in this, for thow mayst best!<br> <a name="an_117"></a> As wisly as I sey the north-north-west,<br> <a name="an_118"></a> Whan I began my sweven for to write,<br> <a name="an_119"></a> So yif me myght to ryme, and endyte!<br> <span class="margnote"><font color="GREEN" size="-1"><a name="an_120">120</a></font></span> This forseyde Affrican me hente anon<br> <a name="an_121"></a> And forth with hym unto a gate broughte,<br> <a name="an_122"></a> Ryght of a park walled with grene ston;<br> <a name="an_123"></a> And over the gate, with lettres large iwroughte,<br> <a name="an_124"></a> There were vers iwriten, as me thoughte,<br> <a name="an_125"></a> On eyther half, of ful gret difference,<br> <a name="an_126"></a> Of which I shal yow seyn the pleyn sentence:<br> <a name="an_127"></a> "Thorgh me men gon into that blysful place<br> <a name="an_128"></a> Of hertes hele and dedly woundes cure;<br> <a name="an_129"></a> Thorgh me men gon unto the welle of grace,<br> <span class="margnote"><font color="GREEN" size="-1"><a name="an_130">130</a></font></span> There grene and lusty May shal evere endure.<br> <a name="an_131"></a> This is the wey to al good aventure.<br> <a name="an_132"></a> Be glad, thow redere, and thy sorwe of-caste;<br> <a name="an_133"></a> Al open am I -- passe in, and sped thee faste!"<br> <a name="an_134"></a> "Thorgh me men gon," than spak that other side,<br> <a name="an_135"></a> "Unto the mortal strokes of the spere<br> <a name="an_136"></a> Of which Disdayn and Daunger is the gyde,<br> <a name="an_137"></a> Ther nevere tre shal fruyt ne leves bere.<br> <a name="an_138"></a> This strem yow ledeth to the sorweful were<br> <a name="an_139"></a> There as the fish in prysoun is al drye;<br> <span class="margnote"><font color="GREEN" size="-1"><a name="an_140">140</a></font></span> Th' eschewing is only the remedye!"<br> <a name="an_141"></a> These vers of gold and blak iwriten were,<br> <a name="an_142"></a> Of whiche I gan astoned to beholde.<br> <a name="an_143"></a> For with that oon encresede ay my fere<br> <a name="an_144"></a> And with that other gan myn herte bolde;<br> <a name="an_145"></a> That oon me hette, that other dide me colde;<br> <a name="an_146"></a> No wit hadde I, for errour, for to chese<br> <a name="an_147"></a> To entre or flen, or me to save or lese.<br> <a name="an_148"></a> Right as betwixen adamauntes two<br> <a name="an_149"></a> Of evene myght, a pece of yren set<br> <span class="margnote"><font color="GREEN" size="-1"><a name="an_150">150</a></font></span> Ne hath no myght to meve to ne fro --<br> <a name="an_151"></a> For what that oon may hale, that other let --<br> <a name="an_152"></a> Ferde I, that nyste whether me was bet<br> <a name="an_153"></a> To entre or leve, til Affrycan, my gide,<br> <a name="an_154"></a> Me hente and shof in at the gates wide,<br> <a name="an_155"></a> And seyde, "It stondeth writen in thy face,<br> <a name="an_156"></a> Thyn errour, though thow telle it not to me;<br> <a name="an_157"></a> But dred the not to come into this place,<br> <a name="an_158"></a> For this writyng nys nothyng ment bi the,<br> <a name="an_159"></a> Ne by non but he Loves servaunt be:<br> <span class="margnote"><font color="GREEN" size="-1"><a name="an_160">160</a></font></span> For thow of love hast lost thy tast, I gesse,<br> <a name="an_161"></a> As sek man hath of swete and bytternesse.<br> <a name="an_162"></a> "But natheles, although that thow be dul,<br> <a name="an_163"></a> Yit that thow canst not do, yit mayst thow se.<br> <a name="an_164"></a> For many a man that may nat stonde a pul<br> <a name="an_165"></a> Yet liketh hym at wrastlyng for to be,<br> <a name="an_166"></a> And demen yit wher he do bet or he.<br> <a name="an_167"></a> And if thow haddest connyng for t' endite,<br> <a name="an_168"></a> I shal the shewe mater of to wryte."<br> <a name="an_169"></a> With that myn hand in his he tok anon,<br> <span class="margnote"><font color="GREEN" size="-1"><a name="an_170">170</a></font></span> Of which I confort caughte, and wente in faste.<br> <a name="an_171"></a> But, Lord, so I was glad and wel begoon!<br> <a name="an_172"></a> For overal where that I myne eyen caste<br> <a name="an_173"></a> Were trees clad with leves that ay shal laste,<br> <a name="an_174"></a> Ech in his kynde, of colour fresh and greene<br> <a name="an_175"></a> As emeraude, that joye was to seene.<br> <a name="an_176"></a> The byldere ok, and ek the hardy asshe;<br> <a name="an_177"></a> The piler elm, the cofre unto carayne;<br> <a name="an_178"></a> The boxtre pipere, holm to whippes lashe;<br> <a name="an_179"></a> The saylynge fyr; the cipresse, deth to playne;<br> <span class="margnote"><font color="GREEN" size="-1"><a name="an_180">180</a></font></span> The shetere ew; the asp for shaftes pleyne;<br> <a name="an_181"></a> The olyve of pes, and eke the dronke vyne;<br> <a name="an_182"></a> The victor palm, the laurer to devyne.<br> <a name="an_183"></a> A gardyn saw I ful of blosmy bowes<br> <a name="an_184"></a> Upon a ryver, in a grene mede,<br> <a name="an_185"></a> There as swetnesse everemore inow is,<br> <a name="an_186"></a> With floures white, blewe, yelwe, and rede,<br> <a name="an_187"></a> And colde welle-stremes, nothyng dede,<br> <a name="an_188"></a> That swymmen ful of smale fishes lighte,<br> <a name="an_189"></a> With fynnes rede and skales sylver bryghte.<br> <span class="margnote"><font color="GREEN" size="-1"><a name="an_190">190</a></font></span> On every bow the bryddes herde I synge,<br> <a name="an_191"></a> With voys of aungel in here armonye;<br> <a name="an_192"></a> Some besyede hem here bryddes forth to brynge;<br> <a name="an_193"></a> The litel conyes to here pley gonne hye;<br> <a name="an_194"></a> And ferther al aboute I gan aspye<br> <a name="an_195"></a> The dredful ro, the buk, the hert and hynde,<br> <a name="an_196"></a> Squyrels, and bestes smale of gentil kynde.<br> <a name="an_197"></a> Of instruments of strenges in acord<br> <a name="an_198"></a> Herde I so pleye a ravyshyng swetnesse,<br> <a name="an_199"></a> That God, that makere is of al and lord,<br> <span class="margnote"><font color="GREEN" size="-1"><a name="an_200">200</a></font></span> Ne herde nevere beter, as I gesse.<br> <a name="an_201"></a> Therwith a wynd, unnethe it myghte be lesse,<br> <a name="an_202"></a> Made in the leves grene a noyse softe<br> <a name="an_203"></a> Acordaunt to the foules song alofte.<br> <a name="an_204"></a> Th' air of that place so attempre was<br> <a name="an_205"></a> That nevere was grevaunce of hot ne cold.<br> <a name="an_206"></a> There wex ek every holsom spice and gras;<br> <a name="an_207"></a> No man may there waxe sek ne old;<br> <a name="an_208"></a> Yit was there joye more a thousandfold<br> <a name="an_209"></a> Than man can telle; ne nevere wolde it nyghte,<br> <span class="margnote"><font color="GREEN" size="-1"><a name="an_210">210</a></font></span> But ay cler day to any mannes syghte.<br> <a name="an_211"></a> Under a tre, besyde a welle, I say<br> <a name="an_212"></a> Cupide, oure lord, his arwes forge and file;<br> <a name="an_213"></a> And at his fet his bowe al redy lay;<br> <a name="an_214"></a> And Wille, his doughter, temprede al this while<br> <a name="an_215"></a> The hevedes in the welle, and with hire wile<br> <a name="an_216"></a> She couchede hem, after they shulde serve<br> <a name="an_217"></a> Some for to sle, and some to wounde and kerve.<br> <a name="an_218"></a> Tho was I war of Plesaunce anon-ryght,<br> <a name="an_219"></a> And of Aray, and Lust, and Curteysie,<br> <span class="margnote"><font color="GREEN" size="-1"><a name="an_220">220</a></font></span> And of the Craft that can and hath the myght<br> <a name="an_221"></a> To don by force a wyght to don folye --<br> <a name="an_222"></a> Disfigurat was she, I nyl nat lye;<br> <a name="an_223"></a> And by hymself, under an ok, I gesse,<br> <a name="an_224"></a> Saw I Delyt, that stod with Gentilesse.<br> <a name="an_225"></a> I saw Beute withouten any atyr,<br> <a name="an_226"></a> And Youthe, ful of game and jolyte;<br> <a name="an_227"></a> Foolhardynesse, Flaterye, and Desyr,<br> <a name="an_228"></a> Messagerye, and Meede, and other thre --<br> <a name="an_229"></a> Here names shul not here be told for me --<br> <span class="margnote"><font color="GREEN" size="-1"><a name="an_230">230</a></font></span> And upon pilers greete of jasper longe<br> <a name="an_231"></a> I saw a temple of bras ifounded stronge.<br> <a name="an_232"></a> Aboute the temple daunsedyn alwey<br> <a name="an_233"></a> Women inowe, of whiche some ther weere<br> <a name="an_234"></a> Fayre of hemself, and some of hem were gay;<br> <a name="an_235"></a> In kertels, al dishevele, wente they there:<br> <a name="an_236"></a> That was here offyce alwey, yer by yeere.<br> <a name="an_237"></a> And on the temple, of dowves white and fayre<br> <a name="an_238"></a> Saw I syttynge many an hundred peyre.<br> <a name="an_239"></a> Byfore the temple-dore ful soberly<br> <span class="margnote"><font color="GREEN" size="-1"><a name="an_240">240</a></font></span> Dame Pees sat, with a curtyn in hire hond,<br> <a name="an_241"></a> And by hire syde, wonder discretly,<br> <a name="an_242"></a> Dame Pacience syttynge there I fond,<br> <a name="an_243"></a> With face pale, upon an hil of sond;<br> <a name="an_244"></a> And aldernext, withinne and ek withoute,<br> <a name="an_245"></a> Byheste and Art, and of here folk a route.<br> <a name="an_246"></a> Withinne the temple, of sykes hoote as fyr<br> <a name="an_247"></a> I herde a swogh that gan aboute renne,<br> <a name="an_248"></a> Whiche sikes were engendered with desyr,<br> <a name="an_249"></a> That maden every auter for to brenne<br> <span class="margnote"><font color="GREEN" size="-1"><a name="an_250">250</a></font></span> Of newe flaume; and wel espyed I thenne<br> <a name="an_251"></a> That al the cause of sorwes that they drye<br> <a name="an_252"></a> Cam of the bittere goddesse Jelosye.<br> <a name="an_253"></a> The god Priapus saw I, as I wente,<br> <a name="an_254"></a> Withinne the temple in sovereyn place stonde,<br> <a name="an_255"></a> In swich aray as whan the asse hym shente<br> <a name="an_256"></a> With cri by nighte, and with hys sceptre in honde.<br> <a name="an_257"></a> Ful besyly men gonne assaye and fonde<br> <a name="an_258"></a> Upon his hed to sette, of sondry hewe,<br> <a name="an_259"></a> Garlondes ful of freshe floures newe.<br> <span class="margnote"><font color="GREEN" size="-1"><a name="an_260">260</a></font></span> And in a prive corner in disport<br> <a name="an_261"></a> Fond I Venus and hire porter Richesse,<br> <a name="an_262"></a> That was ful noble and hautayn of hyre port --<br> <a name="an_263"></a> Derk was that place, but afterward lightnesse<br> <a name="an_264"></a> I saw a lyte, unnethe it myghte be lesse --<br> <a name="an_265"></a> And on a bed of gold she lay to reste,<br> <a name="an_266"></a> Til that the hote sonne gan to weste.<br> <a name="an_267"></a> Hyre gilte heres with a golden thred<br> <a name="an_268"></a> Ibounden were, untressed as she lay,<br> <a name="an_269"></a> And naked from the brest unto the hed<br> <span class="margnote"><font color="GREEN" size="-1"><a name="an_270">270</a></font></span> Men myghte hire sen; and, sothly for to say,<br> <a name="an_271"></a> The remenaunt was wel kevered to my pay,<br> <a name="an_272"></a> Ryght with a subtyl coverchef of Valence --<br> <a name="an_273"></a> Ther was no thikkere cloth of no defense.<br> <a name="an_274"></a> The place yaf a thousand savours sote,<br> <a name="an_275"></a> And Bachus, god of wyn, sat hire besyde,<br> <a name="an_276"></a> And Ceres next, that doth of hunger boote,<br> <a name="an_277"></a> And, as I seyde, amyddes lay Cypride,<br> <a name="an_278"></a> To whom on knees two yonge folk ther cryde<br> <a name="an_279"></a> To ben here helpe. But thus I let hire lye,<br> <span class="margnote"><font color="GREEN" size="-1"><a name="an_280">280</a></font></span> And ferther in the temple I gan espie<br> <a name="an_281"></a> That, in dispit of Dyane the chaste,<br> <a name="an_282"></a> Ful many a bowe ibroke heng on the wal<br> <a name="an_283"></a> Of maydenes swiche as gonne here tymes waste<br> <a name="an_284"></a> In hyre servyse; and peynted overal<br> <a name="an_285"></a> Ful many a story, of which I touche shal<br> <a name="an_286"></a> A fewe, as of Calyxte and Athalante,<br> <a name="an_287"></a> And many a mayde of which the name I wante.<br> <a name="an_288"></a> Semyramis, Candace, and Hercules,<br> <a name="an_289"></a> Biblis, Dido, Thisbe, and Piramus,<br> <span class="margnote"><font color="GREEN" size="-1"><a name="an_290">290</a></font></span> Tristram, Isaude, Paris, and Achilles,<br> <a name="an_291"></a> Eleyne, Cleopatre, and Troylus,<br> <a name="an_292"></a> Silla, and ek the moder of Romulus:<br> <a name="an_293"></a> Alle these were peynted on that other syde,<br> <a name="an_294"></a> And al here love, and in what plyt they dyde.<br> <a name="an_295"></a> Whan I was come ayeyn into the place<br> <a name="an_296"></a> That I of spak, that was so sote and grene,<br> <a name="an_297"></a> Forth welk I tho myselven to solace.<br> <a name="an_298"></a> Tho was I war wher that ther sat a queene<br> <a name="an_299"></a> That, as of lyght the somer sonne shene<br> <span class="margnote"><font color="GREEN" size="-1"><a name="an_300">300</a></font></span> Passeth the sterre, right so over mesure<br> <a name="an_301"></a> She fayrer was than any creature.<br> <a name="an_302"></a> And in a launde, upon an hil of floures,<br> <a name="an_303"></a> Was set this noble goddesse Nature.<br> <a name="an_304"></a> Of braunches were here halles and here boures<br> <a name="an_305"></a> Iwrought after here cast and here mesure;<br> <a name="an_306"></a> Ne there nas foul that cometh of engendrure<br> <a name="an_307"></a> That they ne were prest in here presence<br> <a name="an_308"></a> To take hire dom and yeve hire audyence.<br> <a name="an_309"></a> For this was on Seynt Valentynes day,<br> <span class="margnote"><font color="GREEN" size="-1"><a name="an_310">310</a></font></span> Whan every foul cometh there to chese his make,<br> <a name="an_311"></a> Of every kynde that men thynke may,<br> <a name="an_312"></a> And that so huge a noyse gan they make<br> <a name="an_313"></a> That erthe, and eyr, and tre, and every lake<br> <a name="an_314"></a> So ful was that unethe was there space<br> <a name="an_315"></a> For me to stonde, so ful was al the place.<br> <a name="an_316"></a> And right as Aleyn, in the Pleynt of Kynde,<br> <a name="an_317"></a> Devyseth Nature of aray and face,<br> <a name="an_318"></a> In swich aray men myghte hire there fynde.<br> <a name="an_319"></a> This noble emperesse, ful of grace,<br> <span class="margnote"><font color="GREEN" size="-1"><a name="an_320">320</a></font></span> Bad every foul to take his owne place,<br> <a name="an_321"></a> As they were woned alwey fro yer to yeere,<br> <a name="an_322"></a> Seynt Valentynes day, to stonden theere.<br> <a name="an_323"></a> That is to seyn, the foules of ravyne<br> <a name="an_324"></a> Weere hyest set, and thanne the foules smale<br> <a name="an_325"></a> That eten, as hem Nature wolde enclyne,<br> <a name="an_326"></a> As worm or thyng of which I telle no tale;<br> <a name="an_327"></a> And water-foul sat lowest in the dale;<br> <a name="an_328"></a> But foul that lyveth by sed sat on the grene,<br> <a name="an_329"></a> And that so fele that wonder was to sene.<br> <span class="margnote"><font color="GREEN" size="-1"><a name="an_330">330</a></font></span> There myghte men the royal egle fynde,<br> <a name="an_331"></a> That with his sharpe lok perseth the sonne,<br> <a name="an_332"></a> And othere egles of a lowere kynde,<br> <a name="an_333"></a> Of whiche that clerkes wel devyse conne.<br> <a name="an_334"></a> Ther was the tiraunt with his fetheres donne<br> <a name="an_335"></a> And grey -- I mene the goshauk that doth pyne<br> <a name="an_336"></a> To bryddes for his outrageous ravyne.<br> <a name="an_337"></a> The gentyl faucoun, that with his feet distrayneth<br> <a name="an_338"></a> The kynges hand; the hardy sperhauk eke,<br> <a name="an_339"></a> The quayles foo; the merlioun, that payneth<br> <span class="margnote"><font color="GREEN" size="-1"><a name="an_340">340</a></font></span> Hymself ful ofte the larke for to seke;<br> <a name="an_341"></a> There was the douve with hire yen meke;<br> <a name="an_342"></a> The jelous swan, ayens his deth that syngeth.<br> <a name="an_343"></a> The oule ek, that of deth the bode bryngeth.<br> <a name="an_344"></a> The crane, the geaunt, with his trompes soun;<br> <a name="an_345"></a> The thef, the chough; and ek the janglynge pye;<br> <a name="an_346"></a> The skornynge jay; the eles fo, heroun;<br> <a name="an_347"></a> The false lapwynge, ful of trecherye;<br> <a name="an_348"></a> The stare, that the conseyl can bewrye;<br> <a name="an_349"></a> The tame ruddok, and the coward kyte;<br> <span class="margnote"><font color="GREEN" size="-1"><a name="an_350">350</a></font></span> The kok, that orloge is of thorpes lyte;<br> <a name="an_351"></a> The sparwe, Venus sone; the nyghtyngale,<br> <a name="an_352"></a> That clepeth forth the grene leves newe;<br> <a name="an_353"></a> The swalwe, mortherere of the foules smale<br> <a name="an_354"></a> That maken hony of floures freshe of hewe;<br> <a name="an_355"></a> The wedded turtil, with hire herte trewe;<br> <a name="an_356"></a> The pekok, with his aungels fetheres bryghte;<br> <a name="an_357"></a> The fesaunt, skornere of the cok by nyghte;<br> <a name="an_358"></a> The waker goos; the cukkow ever unkynde;<br> <a name="an_359"></a> The popynjay, ful of delicasye;<br> <span class="margnote"><font color="GREEN" size="-1"><a name="an_360">360</a></font></span> The drake, stroyere of his owene kynde;<br> <a name="an_361"></a> The stork, the wrekere of avouterye;<br> <a name="an_362"></a> The hote cormeraunt of glotenye;<br> <a name="an_363"></a> The raven wys; the crowe with vois of care;<br> <a name="an_364"></a> The throstil old; the frosty feldefare.<br> <a name="an_365"></a> What shulde I seyn? Of foules every kynde<br> <a name="an_366"></a> That in this world han fetheres and stature<br> <a name="an_367"></a> Men myghten in that place assembled fynde<br> <a name="an_368"></a> Byfore the noble goddesse Nature,<br> <a name="an_369"></a> And ech of hem dide his besy cure<br> <span class="margnote"><font color="GREEN" size="-1"><a name="an_370">370</a></font></span> Benygnely to chese or for to take,<br> <a name="an_371"></a> By hire acord, his formel or his make.<br> <a name="an_372"></a> But to the poynt: Nature held on hire hond<br> <a name="an_373"></a> A formel egle, of shap the gentilleste<br> <a name="an_374"></a> That evere she among hire werkes fond,<br> <a name="an_375"></a> The moste benygne and the goodlieste.<br> <a name="an_376"></a> In hire was everi vertu at his reste,<br> <a name="an_377"></a> So ferforth that Nature hireself hadde blysse<br> <a name="an_378"></a> To loke on hire, and ofte hire bek to kysse.<br> <a name="an_379"></a> Nature, the vicaire of the almyghty Lord,<br> <span class="margnote"><font color="GREEN" size="-1"><a name="an_380">380</a></font></span> That hot, cold, hevy, lyght, moyst, and dreye<br> <a name="an_381"></a> Hath knyt by evene noumbres of acord,<br> <a name="an_382"></a> In esy voys began to speke and seye,<br> <a name="an_383"></a> "Foules, tak hed of my sentence, I preye,<br> <a name="an_384"></a> And for youre ese, in fortheryng of youre nede,<br> <a name="an_385"></a> As faste as I may speke, I wol yow speede.<br> <a name="an_386"></a> "Ye knowe wel how, Seynt Valentynes day,<br> <a name="an_387"></a> By my statut and thorgh my governaunce,<br> <a name="an_388"></a> Ye come for to cheese -- and fle youre wey --<br> <a name="an_389"></a> Youre makes, as I prike yow with plesaunce;<br> <span class="margnote"><font color="GREEN" size="-1"><a name="an_390">390</a></font></span> But natheles, my ryghtful ordenaunce<br> <a name="an_391"></a> May I nat lete for al this world to wynne,<br> <a name="an_392"></a> That he that most is worthi shal begynne.<br> <a name="an_393"></a> "The tersel egle, as that ye knowe wel,<br> <a name="an_394"></a> The foul royal, above yow in degre,<br> <a name="an_395"></a> The wyse and worthi, secre, trewe as stel,<br> <a name="an_396"></a> Which I have formed, as ye may wel se,<br> <a name="an_397"></a> In every part as it best liketh me --<br> <a name="an_398"></a> It nedeth not his shap yow to devyse --<br> <a name="an_399"></a> He shal first chese and speken in his gyse.<br> <span class="margnote"><font color="GREEN" size="-1"><a name="an_400">400</a></font></span> "And after hym by ordre shul ye chese,<br> <a name="an_401"></a> After youre kynde, everich as yow lyketh,<br> <a name="an_402"></a> And, as youre hap is, shul ye wynne or lese.<br> <a name="an_403"></a> But which of yow that love most entriketh,<br> <a name="an_404"></a> God sende hym hire that sorest for hym syketh!"<br> <a name="an_405"></a> And therwithal the tersel gan she calle,<br> <a name="an_406"></a> And seyde, "My sone, the choys is to the falle.<br> <a name="an_407"></a> "But natheles, in this condicioun<br> <a name="an_408"></a> Mot be the choys of everich that is heere,<br> <a name="an_409"></a> That she agre to his eleccioun,<br> <span class="margnote"><font color="GREEN" size="-1"><a name="an_410">410</a></font></span> Whoso he be that shulde be hire feere.<br> <a name="an_411"></a> This is oure usage alwey, fro yer to yeere,<br> <a name="an_412"></a> And whoso may at this tyme have his grace<br> <a name="an_413"></a> In blisful tyme he cam into this place!"<br> <a name="an_414"></a> With hed enclyned and with humble cheere<br> <a name="an_415"></a> This royal tersel spak, and tariede noght:<br> <a name="an_416"></a> "Unto my soverayn lady, and not my fere,<br> <a name="an_417"></a> I chese, and chese with wil, and herte, and thought,<br> <a name="an_418"></a> The formel on youre hond, so wel iwrought,<br> <a name="an_419"></a> Whos I am al, and evere wol hire serve,<br> <span class="margnote"><font color="GREEN" size="-1"><a name="an_420">420</a></font></span> Do what hire lest, to do me lyve or sterve;<br> <a name="an_421"></a> "Besekynge hire of merci and of grace,<br> <a name="an_422"></a> As she that is my lady sovereyne;<br> <a name="an_423"></a> Or let me deye present in this place.<br> <a name="an_424"></a> For certes, longe may I nat lyve in payne,<br> <a name="an_425"></a> For in myn herte is korven every veyne.<br> <a name="an_426"></a> Havynge reward only to my trouthe,<br> <a name="an_427"></a> My deere herte, have on my wo som routhe.<br> <a name="an_428"></a> "And if that I be founde to hyre untrewe,<br> <a name="an_429"></a> Disobeysaunt, or wilful necligent,<br> <span class="margnote"><font color="GREEN" size="-1"><a name="an_430">430</a></font></span> Avauntour, or in proces love a newe,<br> <a name="an_431"></a> I preye to yow this be my jugement:<br> <a name="an_432"></a> That with these foules I be al torent,<br> <a name="an_433"></a> That ilke day that evere she me fynde<br> <a name="an_434"></a> To hir untrewe, or in my gilt unkynde.<br> <a name="an_435"></a> "And syn that non loveth hire so wel as I,<br> <a name="an_436"></a> Al be she nevere of love me behette,<br> <a name="an_437"></a> Thanne oughte she be myn thourgh hire mercy,<br> <a name="an_438"></a> For other bond can I non on hire knette.<br> <a name="an_439"></a> Ne nevere for no wo ne shal I lette<br> <span class="margnote"><font color="GREEN" size="-1"><a name="an_440">440</a></font></span> To serven hire, how fer so that she wende;<br> <a name="an_441"></a> Say what yow list, my tale is at an ende."<br> <a name="an_442"></a> Ryght as the freshe, rede rose newe<br> <a name="an_443"></a> Ayeyn the somer sonne coloured is,<br> <a name="an_444"></a> Ryght so for shame al wexen gan the hewe<br> <a name="an_445"></a> Of this formel, whan she herde al this;<br> <a name="an_446"></a> She neyther answerde wel, ne seyde amys,<br> <a name="an_447"></a> So sore abasht was she, tyl that Nature<br> <a name="an_448"></a> Seyde, "Doughter, drede yow nought, I yow assure."<br> <a name="an_449"></a> Another tersel egle spak anon,<br> <span class="margnote"><font color="GREEN" size="-1"><a name="an_450">450</a></font></span> Of lower kynde, and seyde, "That shal nat be!<br> <a name="an_451"></a> I love hire bet than ye don, by Seint John,<br> <a name="an_452"></a> Or at the leste I love hire as wel as ye,<br> <a name="an_453"></a> And lenger have served hire in my degre;<br> <a name="an_454"></a> And if she shulde have loved for long lovynge,<br> <a name="an_455"></a> To me allone hadde be the guerdonynge.<br> <a name="an_456"></a> "I dar ek seyn, if she me fynde fals,<br> <a name="an_457"></a> Unkynde, janglere, or rebel any wyse,<br> <a name="an_458"></a> Or jelous, do me hangen by the hals!<br> <a name="an_459"></a> And, but I bere me in hire servyse<br> <span class="margnote"><font color="GREEN" size="-1"><a name="an_460">460</a></font></span> As wel as that my wit can me suffyse,<br> <a name="an_461"></a> From poynt in poynt, hyre honour for to save,<br> <a name="an_462"></a> Take she my lif and al the good I have!"<br> <a name="an_463"></a> The thridde tercel egle answerde tho,<br> <a name="an_464"></a> "Now, sires, ye seen the lytel leyser heere;<br> <a name="an_465"></a> For every foul cryeth out to ben ago<br> <a name="an_466"></a> Forth with his make, or with his lady deere;<br> <a name="an_467"></a> And ek Nature hireself ne wol not heere,<br> <a name="an_468"></a> For taryinge here, not half that I wolde seye;<br> <a name="an_469"></a> And but I speke, I mot for sorwe deye.<br> <span class="margnote"><font color="GREEN" size="-1"><a name="an_470">470</a></font></span> "Of long servyse avaunte I me nothing;<br> <a name="an_471"></a> But as possible is me to deye to-day<br> <a name="an_472"></a> For wo as he that hath ben languysshyng<br> <a name="an_473"></a> This twenty wynter, and wel happen may;<br> <a name="an_474"></a> A man may serven bet and more to pay<br> <a name="an_475"></a> In half a yer, although it were no moore,<br> <a name="an_476"></a> Than som man doth that hath served ful yoore.<br> <a name="an_477"></a> "I seye not this by me, for I ne can<br> <a name="an_478"></a> Don no servyse that may my lady plese;<br> <a name="an_479"></a> But I dar seyn, I am hire treweste man<br> <span class="margnote"><font color="GREEN" size="-1"><a name="an_480">480</a></font></span> As to my dom, and faynest wolde hire ese.<br> <a name="an_481"></a> At shorte wordes, til that deth me sese<br> <a name="an_482"></a> I wol ben heres, whether I wake or wynke,<br> <a name="an_483"></a> And trewe in al that herte may bethynke."<br> <a name="an_484"></a> Of al my lyf, syn that day I was born,<br> <a name="an_485"></a> So gentil ple in love or other thyng<br> <a name="an_486"></a> Ne herde nevere no man me beforn --<br> <a name="an_487"></a> Who that hadde leyser and connyng<br> <a name="an_488"></a> For to reherse hire chere and hire spekyng;<br> <a name="an_489"></a> And from the morwe gan this speche laste<br> <span class="margnote"><font color="GREEN" size="-1"><a name="an_490">490</a></font></span> Tyl dounward went the sonne wonder faste.<br> <a name="an_491"></a> The noyse of foules for to ben delyvered<br> <a name="an_492"></a> So loude rong, "Have don, and lat us wende!"<br> <a name="an_493"></a> That wel wende I the wode hadde al to-shyvered.<br> <a name="an_494"></a> "Com of!" they criede, "allas, ye wol us shende!<br> <a name="an_495"></a> Whan shal youre cursede pletynge have an ende?<br> <a name="an_496"></a> How sholde a juge eyther parti leve<br> <a name="an_497"></a> For ye or nay withouten any preve?"<br> <a name="an_498"></a> The goos, the cokkow, and the doke also<br> <a name="an_499"></a> So cryede, "Kek kek! kokkow! quek quek!" hye,<br> <span class="margnote"><font color="GREEN" size="-1"><a name="an_500">500</a></font></span> That thourgh myne eres the noyse wente tho.<br> <a name="an_501"></a> The goos seyde, "Al this nys not worth a flye!<br> <a name="an_502"></a> But I can shape herof a remedie,<br> <a name="an_503"></a> And I wol seye my verdit fayre and swythe<br> <a name="an_504"></a> For water-foul, whoso be wroth or blythe!"<br> <a name="an_505"></a> "And I for worm-foul," seyde the fol kokkow,<br> <a name="an_506"></a> "For I wol of myn owene autorite,<br> <a name="an_507"></a> For comune spede, take on the charge now,<br> <a name="an_508"></a> For to delyvere us is gret charite."<br> <a name="an_509"></a> "Ye may abyde a while yit, parde!"<br> <span class="margnote"><font color="GREEN" size="-1"><a name="an_510">510</a></font></span> Quod the turtel, "If it be youre wille<br> <a name="an_511"></a> A wight may speke, hym were as fayr be stylle.<br> <a name="an_512"></a> "I am a sed-foul, oon the unworthieste,<br> <a name="an_513"></a> That wot I wel, and litel of connynge.<br> <a name="an_514"></a> But bet is that a wyghtes tonge reste<br> <a name="an_515"></a> Than entermeten hym of such doinge,<br> <a name="an_516"></a> Of which he neyther rede can ne synge;<br> <a name="an_517"></a> And whoso hit doth ful foule hymself acloyeth,<br> <a name="an_518"></a> For office uncommytted ofte anoyeth."<br> <a name="an_519"></a> Nature, which that alwey hadde an ere<br> <span class="margnote"><font color="GREEN" size="-1"><a name="an_520">520</a></font></span> To murmur of the lewednesse behynde,<br> <a name="an_521"></a> With facound voys seyde, "Hold youre tonges there!<br> <a name="an_522"></a> And I shal sone, I hope, a conseyl fynde<br> <a name="an_523"></a> Yow to delyvere, and fro this noyse unbynde:<br> <a name="an_524"></a> I juge, of every folk men shul oon calle<br> <a name="an_525"></a> To seyn the verdit for yow foules alle."<br> <a name="an_526"></a> Assented were to this conclusioun<br> <a name="an_527"></a> The briddes alle; and foules of ravyne<br> <a name="an_528"></a> Han chosen fyrst, by pleyn eleccioun,<br> <a name="an_529"></a> The tercelet of the faucoun to diffyne<br> <span class="margnote"><font color="GREEN" size="-1"><a name="an_530">530</a></font></span> Al here sentence, and as him lest, termyne;<br> <a name="an_531"></a> And to Nature hym gonne to presente,<br> <a name="an_532"></a> And she accepteth hym with glad entente.<br> <a name="an_533"></a> The terslet seyde thanne in this manere:<br> <a name="an_534"></a> "Ful hard were it to preve by resoun<br> <a name="an_535"></a> Who loveth best this gentil formel heere;<br> <a name="an_536"></a> For everych hath swich replicacioun<br> <a name="an_537"></a> That non by skilles may be brought adoun.<br> <a name="an_538"></a> I can not se that argumentes avayle:<br> <a name="an_539"></a> Thanne semeth it there moste be batayle."<br> <span class="margnote"><font color="GREEN" size="-1"><a name="an_540">540</a></font></span> "Al redy!" quod these egles tercels tho.<br> <a name="an_541"></a> "Nay, sires," quod he, "if that I durste it seye,<br> <a name="an_542"></a> Ye don me wrong, my tale is not ido!<br> <a name="an_543"></a> For, sires -- ne taketh not agref I preye --<br> <a name="an_544"></a> It may not gon as ye wolde in this weye;<br> <a name="an_545"></a> Oure is the voys that han the charge in honde,<br> <a name="an_546"></a> And to the juges dom ye moten stonde.<br> <a name="an_547"></a> "And therfore pes! I seye, as to my wit,<br> <a name="an_548"></a> Me wolde thynke how that the worthieste<br> <a name="an_549"></a> Of knyghthod, and lengest had used it,<br> <span class="margnote"><font color="GREEN" size="-1"><a name="an_550">550</a></font></span> Most of estat, of blod the gentilleste,<br> <a name="an_551"></a> Were sittyngest for hire, if that hir leste;<br> <a name="an_552"></a> And of these thre she wot hireself, I trowe,<br> <a name="an_553"></a> Which that he be, for it is light to knowe."<br> <a name="an_554"></a> The water-foules han here hedes leid<br> <a name="an_555"></a> Togedere, and of a short avysement,<br> <a name="an_556"></a> Whan everych hadde his large golee seyd,<br> <a name="an_557"></a> They seyden sothly, al by oon assent,<br> <a name="an_558"></a> How that the goos, with here facounde gent,<br> <a name="an_559"></a> "That so desyreth to pronounce oure nede,<br> <span class="margnote"><font color="GREEN" size="-1"><a name="an_560">560</a></font></span> Shal telle oure tale," and preyede "God hire spede!"<br> <a name="an_561"></a> And for these water-foules tho began<br> <a name="an_562"></a> The goos to speke, and in hire kakelynge<br> <a name="an_563"></a> She seyde, "Pes! Now tak kep every man,<br> <a name="an_564"></a> And herkeneth which a resoun I shal forth brynge!<br> <a name="an_565"></a> My wit is sharp; I love no taryinge;<br> <a name="an_566"></a> I seye I rede hym, though he were my brother,<br> <a name="an_567"></a> But she wol love hym, lat hym love another!"<br> <a name="an_568"></a> "Lo, here a parfit resoun of a goos!"<br> <a name="an_569"></a> Quod the sperhauk; "Nevere mot she thee!<br> <span class="margnote"><font color="GREEN" size="-1"><a name="an_570">570</a></font></span> Lo, swich it is to have a tonge loos!<br> <a name="an_571"></a> Now parde, fol, yit were it bet for the<br> <a name="an_572"></a> Han holde thy pes than shewed thy nycete.<br> <a name="an_573"></a> It lyth nat in his wit, ne in his wille,<br> <a name="an_574"></a> But soth is seyd, `a fol can not be stille.'"<br> <a name="an_575"></a> The laughter aros of gentil foules alle,<br> <a name="an_576"></a> And right anon the sed-foul chosen hadde<br> <a name="an_577"></a> The turtle trewe, and gonne hire to hem calle,<br> <a name="an_578"></a> And preyeden hire to seyn the sothe sadde<br> <a name="an_579"></a> Of this matere, and axede what she radde.<br> <span class="margnote"><font color="GREEN" size="-1"><a name="an_580">580</a></font></span> And she answerde that pleynly hire entente<br> <a name="an_581"></a> She wolde shewe, and sothly what she mente.<br> <a name="an_582"></a> "Nay, God forbede a lovere shulde chaunge!"<br> <a name="an_583"></a> The turtle seyde, and wex for shame al red,<br> <a name="an_584"></a> "Though that his lady everemore be straunge,<br> <a name="an_585"></a> Yit lat hym serve hire ever, til he be ded.<br> <a name="an_586"></a> Forsothe, I preyse nat the goses red;<br> <a name="an_587"></a> `For, though she deyede, I wolde non other make;<br> <a name="an_588"></a> I wol ben hires, til that the deth me take.'"<br> <a name="an_589"></a> "Wel bourded," quod the doke, "by myn hat!<br> <span class="margnote"><font color="GREEN" size="-1"><a name="an_590">590</a></font></span> That men shulde loven alwey causeles!<br> <a name="an_591"></a> Who can a resoun fynde or wit in that?<br> <a name="an_592"></a> Daunseth he murye that is myrtheles?<br> <a name="an_593"></a> Who shulde recche of that is recheles?"<br> <a name="an_594"></a> "Ye queke," seyde the goos, "ful wel and fayre!<br> <a name="an_595"></a> There been mo sterres, God wot, than a payre!"<br> <a name="an_596"></a> "Now fy, cherl!" quod the gentil tercelet,<br> <a name="an_597"></a> "Out of the donghil cam that word ful right!<br> <a name="an_598"></a> Thow canst nat seen which thyng is wel beset!<br> <a name="an_599"></a> Thow farst by love as oules don by lyght:<br> <span class="margnote"><font color="GREEN" size="-1"><a name="an_600">600</a></font></span> The day hem blent, ful wel they se by nyght.<br> <a name="an_601"></a> Thy kynde is of so low a wrechednesse<br> <a name="an_602"></a> That what love is, thow canst nouther seen ne gesse."<br> <a name="an_603"></a> Tho gan the kokkow putte hym forth in pres<br> <a name="an_604"></a> For foul that eteth worm, and seyde blyve: --<br> <a name="an_605"></a> "So I," quod he, "may have my make in pes,<br> <a name="an_606"></a> I reche nat how longe that ye stryve.<br> <a name="an_607"></a> Lat ech of hem be soleyn al here lyve!<br> <a name="an_608"></a> This is my red, syn they may nat acorde;<br> <a name="an_609"></a> This shorte lessoun nedeth nat recorde."<br> <span class="margnote"><font color="GREEN" size="-1"><a name="an_610">610</a></font></span> "Ye, have the glotoun fild inow his paunche,<br> <a name="an_611"></a> Thanne are we wel!" seyde the merlioun;<br> <a name="an_612"></a> "Thow mortherere of the heysoge on the braunche<br> <a name="an_613"></a> That broughte the forth, thow reufullest glotoun!<br> <a name="an_614"></a> Lyve thow soleyn, wormes corupcioun,<br> <a name="an_615"></a> For no fors is of lak of thy nature!<br> <a name="an_616"></a> Go, lewed be thow whil the world may dure!"<br> <a name="an_617"></a> "Now pes," quod Nature, "I comaunde heer!<br> <a name="an_618"></a> For I have herd al youre opynyoun,<br> <a name="an_619"></a> And in effect yit be we nevere the neer.<br> <span class="margnote"><font color="GREEN" size="-1"><a name="an_620">620</a></font></span> But fynally, this is my conclusioun,<br> <a name="an_621"></a> That she hireself shal han hir eleccioun<br> <a name="an_622"></a> Of whom hire lest; whoso be wroth or blythe,<br> <a name="an_623"></a> Hym that she cheest, he shal hire han as swithe.<br> <a name="an_624"></a> "For sith it may not here discussed be<br> <a name="an_625"></a> Who loveth hire best, as seyde the tercelet,<br> <a name="an_626"></a> Thanne wol I don hire this favour, that she<br> <a name="an_627"></a> Shal han right hym on whom hire herte is set,<br> <a name="an_628"></a> And he hire that his herte hath on hire knet:<br> <a name="an_629"></a> Thus juge I, Nature, for I may not lye;<br> <span class="margnote"><font color="GREEN" size="-1"><a name="an_630">630</a></font></span> To non estat I have non other ye.<br> <a name="an_631"></a> "But as for counseyl for to chese a make,<br> <a name="an_632"></a> If I were Resoun, thanne wolde I<br> <a name="an_633"></a> Conseyle yow the royal tercel take,<br> <a name="an_634"></a> As seyde the tercelet ful skylfully,<br> <a name="an_635"></a> As for the gentilleste and most worthi,<br> <a name="an_636"></a> Which I have wrought so wel to my plesaunce<br> <a name="an_637"></a> That to yow hit oughte to been a suffisaunce."<br> <a name="an_638"></a> With dredful vois the formel hire answerde,<br> <a name="an_639"></a> "My rightful lady, goddesse of Nature!<br> <span class="margnote"><font color="GREEN" size="-1"><a name="an_640">640</a></font></span> Soth is that I am evere under youre yerde,<br> <a name="an_641"></a> As is everich other creature,<br> <a name="an_642"></a> And mot be youres whil my lyf may dure;<br> <a name="an_643"></a> And therfore graunteth me my firste bone,<br> <a name="an_644"></a> And myn entente I wol yow sey right sone."<br> <a name="an_645"></a> "I graunte it yow," quod she; and right anon<br> <a name="an_646"></a> This formel egle spak in this degre:<br> <a name="an_647"></a> "Almyghty queen, unto this yer be don,<br> <a name="an_648"></a> I axe respit for to avise me,<br> <a name="an_649"></a> And after that to have my choys al fre.<br> <span class="margnote"><font color="GREEN" size="-1"><a name="an_650">650</a></font></span> This al and som that I wol speke and seye;<br> <a name="an_651"></a> Ye gete no more, although ye do me deye!<br> <a name="an_652"></a> "I wol nat serve Venus ne Cupide,<br> <a name="an_653"></a> Forsothe as yit, by no manere weye."<br> <a name="an_654"></a> "Now, syn it may non otherwise betyde,"<br> <a name="an_655"></a> Quod Nature, "heere is no more to seye.<br> <a name="an_656"></a> Thanne wolde I that these foules were aweye,<br> <a name="an_657"></a> Ech with his make, for taryinge lengere heere!"<br> <a name="an_658"></a> And seyde hem thus, as ye shul after here.<br> <a name="an_659"></a> "To yow speke I, ye tercelets," quod Nature,<br> <span class="margnote"><font color="GREEN" size="-1"><a name="an_660">660</a></font></span> "Beth of good herte, and serveth alle thre.<br> <a name="an_661"></a> A yer is nat so longe to endure,<br> <a name="an_662"></a> And ech of yow peyne him in his degre<br> <a name="an_663"></a> For to do wel, for, God wot, quyt is she<br> <a name="an_664"></a> Fro yow this yer; what after so befalle,<br> <a name="an_665"></a> This entremes is dressed for yow alle."<br> <a name="an_666"></a> And whan this werk al brought was to an ende,<br> <a name="an_667"></a> To every foul Nature yaf his make<br> <a name="an_668"></a> By evene acord, and on here way they wende.<br> <a name="an_669"></a> And, Lord, the blisse and joye that they make!<br> <span class="margnote"><font color="GREEN" size="-1"><a name="an_670">670</a></font></span> For ech of hem gan other in wynges take,<br> <a name="an_671"></a> And with here nekkes ech gan other wynde,<br> <a name="an_672"></a> Thankynge alwey the noble goddesse of kynde.<br> <a name="an_673"></a> But fyrst were chosen foules for to synge,<br> <a name="an_674"></a> As yer by yer was alwey hir usaunce<br> <a name="an_675"></a> To synge a roundel at here departynge,<br> <a name="an_676"></a> To don Nature honour and plesaunce.<br> <a name="an_677"></a> The note, I trowe, imaked was in Fraunce,<br> <a name="an_678"></a> The wordes were swiche as ye may heer fynde,<br> <a name="an_679"></a> The nexte vers, as I now have in mynde.<br> <span class="margnote"><font color="GREEN" size="-1"><a name="an_680">680</a></font></span> "Now welcome, somer, with thy sonne softe,<br> <a name="an_681"></a> That hast thes wintres wedres overshake,<br> <a name="an_682"></a> And driven away the longe nyghtes blake!<br> <a name="an_683"></a> "Saynt Valentyn, that art ful hy on-lofte,<br> <a name="an_684"></a> Thus syngen smale foules for thy sake:<br> <a name="an_685"></a> Now welcome, somer, with thy sonne softe,<br> <a name="an_686"></a> That hast thes wintres wedres overshake.<br> <a name="an_687"></a> "Wel han they cause for to gladen ofte,<br> <a name="an_688"></a> Sith ech of hem recovered hath hys make,<br> <a name="an_689"></a> Ful blissful mowe they synge when they wake:<br> <span class="margnote"><font color="GREEN" size="-1"><a name="an_690">690</a></font></span> Now welcome, somer, with thy sonne softe,<br> <a name="an_691"></a> That hast thes wintres wedres overshake,<br> <a name="an_692"></a> And driven away the longe nyghtes blake!"<br> <a name="an_693"></a> And with the shoutyng, whan the song was do<br> <a name="an_694"></a> That foules maden at here flyght awey,<br> <a name="an_695"></a> I wok, and othere bokes tok me to,<br> <a name="an_696"></a> To reede upon, and yit I rede alwey.<br> <a name="an_697"></a> I hope, ywis, to rede so som day<br> <a name="an_698"></a> That I shal mete som thyng for to fare<br> <a name="an_699"></a> The bet, and thus to rede I nyl nat spare.<br>  
 <p></p>  
 <p></p><hr>
 <center>
 <a href="mect53.htm">Next: Book 1</a></center>
 </body>