<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Legends and Sagas</a> 
 <a href="../index.htm">England</a> 
 <a href="index.htm">Index</a> 
 <a href="mect48.htm">Previous</a> 
 <a href="mect50.htm">Next</a> 
 </center>
 <hr>
 <p align="CENTER"><font size="-1" color="GREEN"><a href="index.htm"><img src="img/tease.jpg"></a><br><i>The Canterbury Tales and Other Works of Chaucer (Middle English)</i>, by Geoffery Chaucer, [14th cent.], at sacred-texts.com</font></p><hr> <h4 align="center">Other Works</h4> <h3 align="center">The Book of the Duchess</h3> <a name="an_1"></a> I have gret wonder, be this lyght,<br> <a name="an_2"></a> How that I lyve, for day ne nyght<br> <a name="an_3"></a> I may nat slepe wel nygh noght;<br> <a name="an_4"></a> I have so many an ydel thoght<br> <a name="an_5"></a> Purely for defaute of slep<br> <a name="an_6"></a> That, by my trouthe, I take no kep<br> <a name="an_7"></a> Of nothing, how hyt cometh or gooth,<br> <a name="an_8"></a> Ne me nys nothyng leef nor looth.<br> <a name="an_9"></a> Al is ylyche good to me --<br> <span class="margnote"><font color="GREEN" size="-1"><a name="an_10">10</a></font></span> Joye or sorowe, wherso hyt be --<br> <a name="an_11"></a> For I have felynge in nothyng,<br> <a name="an_12"></a> But as yt were a mased thyng,<br> <a name="an_13"></a> Alway in poynt to falle a-doun;<br> <a name="an_14"></a> For sorwful ymagynacioun<br> <a name="an_15"></a> Ys alway hooly in my mynde.<br> <a name="an_16"></a> And wel ye woot, agaynes kynde<br> <a name="an_17"></a> Hyt were to lyven in thys wyse,<br> <a name="an_18"></a> For nature wolde nat suffyse<br> <a name="an_19"></a> To noon erthly creature<br> <span class="margnote"><font color="GREEN" size="-1"><a name="an_20">20</a></font></span> Nat longe tyme to endure<br> <a name="an_21"></a> Withoute slep and be in sorwe.<br> <a name="an_22"></a> And I ne may, ne nyght ne morwe,<br> <a name="an_23"></a> Slepe; and [thus] melancolye<br> <a name="an_24"></a> And drede I have for to dye.<br> <a name="an_25"></a> Defaute of slep and hevynesse<br> <a name="an_26"></a> Hath sleyn my spirit of quyknesse<br> <a name="an_27"></a> That I have lost al lustyhede.<br> <a name="an_28"></a> Suche fantasies ben in myn hede<br> <a name="an_29"></a> So I not what is best to doo.<br> <span class="margnote"><font color="GREEN" size="-1"><a name="an_30">30</a></font></span> But men myght axe me why soo<br> <a name="an_31"></a> I may not slepe and what me is.<br> <a name="an_32"></a> But natheles, who aske this<br> <a name="an_33"></a> Leseth his asking trewely.<br> <a name="an_34"></a> Myselven can not telle why<br> <a name="an_35"></a> The sothe; but trewly, as I gesse,<br> <a name="an_36"></a> I holde hit be a sicknesse<br> <a name="an_37"></a> That I have suffred this eight yeer;<br> <a name="an_38"></a> And yet my boote is never the ner,<br> <a name="an_39"></a> For there is phisicien but oon<br> <span class="margnote"><font color="GREEN" size="-1"><a name="an_40">40</a></font></span> That may me hele; but that is don.<br> <a name="an_41"></a> Passe we over untill eft;<br> <a name="an_42"></a> That wil not be mot nede be left;<br> <a name="an_43"></a> Our first mater is good to kepe.<br> <a name="an_44"></a> So whan I saw I might not slepe<br> <a name="an_45"></a> Til now late this other night,<br> <a name="an_46"></a> Upon my bed I sat upright<br> <a name="an_47"></a> And bad oon reche me a book,<br> <a name="an_48"></a> A romaunce, and he it me tok<br> <a name="an_49"></a> To rede and drive the night away;<br> <span class="margnote"><font color="GREEN" size="-1"><a name="an_50">50</a></font></span> For me thoughte it better play<br> <a name="an_51"></a> Then playe either at ches or tables.<br> <a name="an_52"></a> And in this bok were written fables<br> <a name="an_53"></a> That clerkes had in olde tyme,<br> <a name="an_54"></a> And other poetes, put in rime<br> <a name="an_55"></a> To rede and for to be in minde,<br> <a name="an_56"></a> While men loved the lawe of kinde.<br> <a name="an_57"></a> This bok ne spak but of such thinges,<br> <a name="an_58"></a> Of quenes lives, and of kinges,<br> <a name="an_59"></a> And many other thinges smale.<br> <span class="margnote"><font color="GREEN" size="-1"><a name="an_60">60</a></font></span> Amonge al this I fond a tale<br> <a name="an_61"></a> That me thoughte a wonder thing.<br> <a name="an_62"></a> This was the tale: There was a king<br> <a name="an_63"></a> That highte Seys, and had a wif,<br> <a name="an_64"></a> The beste that mighte bere lyf,<br> <a name="an_65"></a> And this quene highte Alcyone.<br> <a name="an_66"></a> So it befil thereafter soone<br> <a name="an_67"></a> This king wol wenden over see.<br> <a name="an_68"></a> To tellen shortly, whan that he<br> <a name="an_69"></a> Was in the see thus in this wise,<br> <span class="margnote"><font color="GREEN" size="-1"><a name="an_70">70</a></font></span> Such a tempest gan to rise<br> <a name="an_71"></a> That brak her mast and made it falle,<br> <a name="an_72"></a> And clefte her ship, and dreinte hem alle,<br> <a name="an_73"></a> That never was founde, as it telles,<br> <a name="an_74"></a> Bord ne man, ne nothing elles.<br> <a name="an_75"></a> Right thus this king Seys loste his lif.<br> <a name="an_76"></a> Now for to speke of Alcyone, his wif:<br> <a name="an_77"></a> This lady, that was left at hom,<br> <a name="an_78"></a> Hath wonder that the king ne com<br> <a name="an_79"></a> Hom, for it was a longe terme.<br> <span class="margnote"><font color="GREEN" size="-1"><a name="an_80">80</a></font></span> Anon her herte began to [erme];<br> <a name="an_81"></a> And for that her thoughte evermo<br> <a name="an_82"></a> It was not wele [he dwelte] so,<br> <a name="an_83"></a> She longed so after the king<br> <a name="an_84"></a> That certes it were a pitous thing<br> <a name="an_85"></a> To telle her hertely sorowful lif<br> <a name="an_86"></a> That she had, this noble wif,<br> <a name="an_87"></a> For him, alas, she loved alderbest.<br> <a name="an_88"></a> Anon she sent bothe eest and west<br> <a name="an_89"></a> To seke him, but they founde nought.<br> <span class="margnote"><font color="GREEN" size="-1"><a name="an_90">90</a></font></span> "Alas!" quod she, "that I was wrought!<br> <a name="an_91"></a> And wher my lord, my love, be deed?<br> <a name="an_92"></a> Certes, I nil never ete breed,<br> <a name="an_93"></a> I make avow to my god here,<br> <a name="an_94"></a> But I mowe of my lord here!"<br> <a name="an_95"></a> Such sorowe this lady to her tok<br> <a name="an_96"></a> That trewly I, that made this book,<br> <a name="an_97"></a> Had such pittee and such rowthe<br> <a name="an_98"></a> To rede hir sorwe that, by my trowthe,<br> <a name="an_99"></a> I ferde the worse al the morwe<br> <span class="margnote"><font color="GREEN" size="-1"><a name="an_100">100</a></font></span> Aftir to thenken on hir sorwe.<br> <a name="an_101"></a> So whan this lady koude here noo word<br> <a name="an_102"></a> That no man myghte fynde hir lord,<br> <a name="an_103"></a> Ful ofte she swouned, and sayed "Alas!"<br> <a name="an_104"></a> For sorwe ful nygh wood she was,<br> <a name="an_105"></a> Ne she koude no reed but oon;<br> <a name="an_106"></a> But doun on knees she sat anoon<br> <a name="an_107"></a> And wepte that pittee was to here.<br> <a name="an_108"></a> "A, mercy, swete lady dere!"<br> <a name="an_109"></a> Quod she to Juno, hir goddesse,<br> <span class="margnote"><font color="GREEN" size="-1"><a name="an_110">110</a></font></span> "Helpe me out of thys distresse,<br> <a name="an_111"></a> And yeve me grace my lord to se<br> <a name="an_112"></a> Soone or wite wher-so he be,<br> <a name="an_113"></a> Or how he fareth, or in what wise,<br> <a name="an_114"></a> And I shal make yow sacrifise,<br> <a name="an_115"></a> And hooly youres become I shal<br> <a name="an_116"></a> With good wille, body, herte, and al;<br> <a name="an_117"></a> And but thow wolt this, lady swete,<br> <a name="an_118"></a> Send me grace to slepe and mete<br> <a name="an_119"></a> In my slep som certeyn sweven<br> <span class="margnote"><font color="GREEN" size="-1"><a name="an_120">120</a></font></span> Wherthourgh that I may knowen even<br> <a name="an_121"></a> Whether my lord be quyk or ded."<br> <a name="an_122"></a> With that word she heng doun the hed<br> <a name="an_123"></a> And fel a-swowne as cold as ston.<br> <a name="an_124"></a> Hyr women kaught hir up anoon<br> <a name="an_125"></a> And broghten hir in bed al naked,<br> <a name="an_126"></a> And she, forweped and forwaked,<br> <a name="an_127"></a> Was wery; and thus the dede slep<br> <a name="an_128"></a> Fil on hir or she tooke kep,<br> <a name="an_129"></a> Throgh Juno, that had herd hir bone,<br> <span class="margnote"><font color="GREEN" size="-1"><a name="an_130">130</a></font></span> That made hir to slepe sone.<br> <a name="an_131"></a> For as she prayede, ryght so was don<br> <a name="an_132"></a> In dede; for Juno ryght anon<br> <a name="an_133"></a> Called thus hir messager<br> <a name="an_134"></a> To doo hir erande, and he com ner.<br> <a name="an_135"></a> Whan he was come, she bad hym thus:<br> <a name="an_136"></a> "Go bet," quod Juno, "to Morpheus --<br> <a name="an_137"></a> Thou knowest hym wel, the god of slep.<br> <a name="an_138"></a> Now understond wel and tak kep!<br> <a name="an_139"></a> Sey thus on my half: that he<br> <span class="margnote"><font color="GREEN" size="-1"><a name="an_140">140</a></font></span> Go faste into the Grete Se,<br> <a name="an_141"></a> And byd hym that, on alle thyng,<br> <a name="an_142"></a> He take up Seys body the kyng,<br> <a name="an_143"></a> That lyeth ful pale and nothyng rody.<br> <a name="an_144"></a> Bid hym crepe into the body<br> <a name="an_145"></a> And doo hit goon to Alcione<br> <a name="an_146"></a> The quene, ther she lyeth allone,<br> <a name="an_147"></a> And shewe hir shortly, hit ys no nay,<br> <a name="an_148"></a> How hit was dreynt thys other day;<br> <a name="an_149"></a> And do the body speke ryght soo,<br> <span class="margnote"><font color="GREEN" size="-1"><a name="an_150">150</a></font></span> Ryght as hyt was woned to doo<br> <a name="an_151"></a> The whiles that hit was alyve.<br> <a name="an_152"></a> Goo now faste, and hye the blyve!"<br> <a name="an_153"></a> This messager tok leve and wente<br> <a name="an_154"></a> Upon hys wey, and never ne stente<br> <a name="an_155"></a> Til he com to the derke valeye<br> <a name="an_156"></a> That stant betwixe roches tweye<br> <a name="an_157"></a> Ther never yet grew corn ne gras,<br> <a name="an_158"></a> Ne tre, ne noght that ought was,<br> <a name="an_159"></a> Beste, ne man, ne noght elles,<br> <span class="margnote"><font color="GREEN" size="-1"><a name="an_160">160</a></font></span> Save ther were a fewe welles<br> <a name="an_161"></a> Came rennynge fro the clyves adoun,<br> <a name="an_162"></a> That made a dedly slepynge soun,<br> <a name="an_163"></a> And ronnen doun ryght by a cave<br> <a name="an_164"></a> That was under a rokke ygrave<br> <a name="an_165"></a> Amydde the valey, wonder depe.<br> <a name="an_166"></a> There these goddes lay and slepe,<br> <a name="an_167"></a> Morpheus and Eclympasteyr,<br> <a name="an_168"></a> That was the god of slepes heyr,<br> <a name="an_169"></a> That slep and dide noon other werk.<br> <span class="margnote"><font color="GREEN" size="-1"><a name="an_170">170</a></font></span> This cave was also as derk<br> <a name="an_171"></a> As helle-pit overal aboute.<br> <a name="an_172"></a> They had good leyser for to route,<br> <a name="an_173"></a> To envye who myghte slepe best.<br> <a name="an_174"></a> Somme henge her chyn upon hir brest<br> <a name="an_175"></a> And slept upryght, hir hed yhed,<br> <a name="an_176"></a> And somme lay naked in her bed<br> <a name="an_177"></a> And slepe whiles the dayes laste.<br> <a name="an_178"></a> This messager com fleynge faste<br> <a name="an_179"></a> And cried, "O, how! Awake anoon!"<br> <span class="margnote"><font color="GREEN" size="-1"><a name="an_180">180</a></font></span> Hit was for noght; there herde hym non.<br> <a name="an_181"></a> "Awake!" quod he, "whoo ys lyth there?"<br> <a name="an_182"></a> And blew his horn ryght in here eere,<br> <a name="an_183"></a> And cried "Awaketh!" wonder hye.<br> <a name="an_184"></a> This god of slep with hys oon ye<br> <a name="an_185"></a> Cast up, and axed, "Who clepeth ther?"<br> <a name="an_186"></a> "Hyt am I," quod this messager.<br> <a name="an_187"></a> "Juno bad thow shuldest goon" --<br> <a name="an_188"></a> And tolde hym what he shulde doon<br> <a name="an_189"></a> (As I have told yow here-to-fore;<br> <span class="margnote"><font color="GREEN" size="-1"><a name="an_190">190</a></font></span> Hyt ys no nede reherse hyt more)<br> <a name="an_191"></a> And went hys wey whan he had sayd.<br> <a name="an_192"></a> Anoon this god of slep abrayd<br> <a name="an_193"></a> Out of hys slep, and gan to goon,<br> <a name="an_194"></a> And dyde as he had bede hym doon:<br> <a name="an_195"></a> Took up the dreynte body sone<br> <a name="an_196"></a> And bar hyt forth to Alcione,<br> <a name="an_197"></a> Hys wif the quene, ther as she lay<br> <a name="an_198"></a> Ryght even a quarter before day,<br> <a name="an_199"></a> And stood ryght at hyr beddes fet,<br> <span class="margnote"><font color="GREEN" size="-1"><a name="an_200">200</a></font></span> And called hir ryght as she het<br> <a name="an_201"></a> By name, and sayde, "My swete wyf,<br> <a name="an_202"></a> Awake! Let be your sorwful lyf,<br> <a name="an_203"></a> For in your sorwe there lyth no red;<br> <a name="an_204"></a> For, certes, swete, I am but ded.<br> <a name="an_205"></a> Ye shul me never on lyve yse.<br> <a name="an_206"></a> But, goode swete herte, that ye<br> <a name="an_207"></a> Bury my body, for such a tyde<br> <a name="an_208"></a> Ye mowe hyt fynde the see besyde;<br> <a name="an_209"></a> And farewel, swete, my worldes blysse!<br> <span class="margnote"><font color="GREEN" size="-1"><a name="an_210">210</a></font></span> I praye God youre sorwe lysse.<br> <a name="an_211"></a> To lytel while oure blysse lasteth!"<br> <a name="an_212"></a> With that hir eyen up she casteth<br> <a name="an_213"></a> And saw noght. "Allas!" quod she for sorwe,<br> <a name="an_214"></a> And deyede within the thridde morwe.<br> <a name="an_215"></a> But what she sayede more in that swow<br> <a name="an_216"></a> I may not telle yow as now;<br> <a name="an_217"></a> Hyt were to longe for to dwelle.<br> <a name="an_218"></a> My first matere I wil yow telle,<br> <a name="an_219"></a> Wherfore I have told this thyng<br> <span class="margnote"><font color="GREEN" size="-1"><a name="an_220">220</a></font></span> Of Alcione and Seys the kyng,<br> <a name="an_221"></a> For thus moche dar I saye wel:<br> <a name="an_222"></a> I had be dolven everydel<br> <a name="an_223"></a> And ded, ryght thurgh defaute of slep,<br> <a name="an_224"></a> Yif I ne had red and take kep<br> <a name="an_225"></a> Of this tale next before.<br> <a name="an_226"></a> And I wol telle yow wherfore:<br> <a name="an_227"></a> For I ne myghte, for bote ne bale,<br> <a name="an_228"></a> Slepe or I had red thys tale<br> <a name="an_229"></a> Of this dreynte Seys the kyng<br> <span class="margnote"><font color="GREEN" size="-1"><a name="an_230">230</a></font></span> And of the goddes of slepyng.<br> <a name="an_231"></a> Whan I had red thys tale wel<br> <a name="an_232"></a> And overloked hyt everydel,<br> <a name="an_233"></a> Me thoghte wonder yf hit were so,<br> <a name="an_234"></a> For I had never herd speke or tho<br> <a name="an_235"></a> Of noo goddes that koude make<br> <a name="an_236"></a> Men to slepe, ne for to wake,<br> <a name="an_237"></a> For I ne knew never god but oon.<br> <a name="an_238"></a> And in my game I sayde anoon<br> <a name="an_239"></a> (And yet me lyst ryght evel to pleye)<br> <span class="margnote"><font color="GREEN" size="-1"><a name="an_240">240</a></font></span> Rather then that y shulde deye<br> <a name="an_241"></a> Thorgh defaute of slepynge thus,<br> <a name="an_242"></a> I wolde yive thilke Morpheus,<br> <a name="an_243"></a> Or hys goddesse, dame Juno,<br> <a name="an_244"></a> Or som wight elles, I ne roghte who --<br> <a name="an_245"></a> "To make me slepe and have som reste<br> <a name="an_246"></a> I wil yive hym the alderbeste<br> <a name="an_247"></a> Yifte that ever he abod hys lyve.<br> <a name="an_248"></a> And here on warde, ryght now as blyve,<br> <a name="an_249"></a> Yif he wol make me slepe a lyte,<br> <span class="margnote"><font color="GREEN" size="-1"><a name="an_250">250</a></font></span> Of down of pure dowves white<br> <a name="an_251"></a> I wil yive hym a fether-bed,<br> <a name="an_252"></a> Rayed with gold and ryght wel cled<br> <a name="an_253"></a> In fyn blak satyn doutremer,<br> <a name="an_254"></a> And many a pilowe, and every ber<br> <a name="an_255"></a> Of cloth of Reynes, to slepe softe --<br> <a name="an_256"></a> Hym thar not nede to turnen ofte --<br> <a name="an_257"></a> And I wol yive hym al that falles<br> <a name="an_258"></a> To a chambre, and al hys halles<br> <a name="an_259"></a> I wol do peynte with pure gold<br> <span class="margnote"><font color="GREEN" size="-1"><a name="an_260">260</a></font></span> And tapite hem ful many fold<br> <a name="an_261"></a> Of oo sute; this shal he have<br> <a name="an_262"></a> (Yf I wiste where were hys cave),<br> <a name="an_263"></a> Yf he kan make me slepe sone,<br> <a name="an_264"></a> As did the goddesse quene Alcione.<br> <a name="an_265"></a> And thus this ylke god, Morpheus,<br> <a name="an_266"></a> May wynne of me moo fees thus<br> <a name="an_267"></a> Than ever he wan; and to Juno,<br> <a name="an_268"></a> That ys hys goddesse, I shal soo do,<br> <a name="an_269"></a> I trow, that she shal holde hir payd."<br> <span class="margnote"><font color="GREEN" size="-1"><a name="an_270">270</a></font></span> I hadde unneth that word ysayd<br> <a name="an_271"></a> Ryght thus as I have told hyt yow,<br> <a name="an_272"></a> That sodeynly, I nyste how,<br> <a name="an_273"></a> Such a lust anoon me took<br> <a name="an_274"></a> To slepe that ryght upon my book<br> <a name="an_275"></a> Y fil aslepe, and therwith even<br> <a name="an_276"></a> Me mette so ynly swete a sweven,<br> <a name="an_277"></a> So wonderful that never yit<br> <a name="an_278"></a> Y trowe no man had the wyt<br> <a name="an_279"></a> To konne wel my sweven rede;<br> <span class="margnote"><font color="GREEN" size="-1"><a name="an_280">280</a></font></span> No, not Joseph, withoute drede,<br> <a name="an_281"></a> Of Egipte, he that redde so<br> <a name="an_282"></a> The kynges metynge Pharao,<br> <a name="an_283"></a> No more than koude the lest of us;<br> <a name="an_284"></a> Ne nat skarsly Macrobeus<br> <a name="an_285"></a> (He that wrot al th' avysyoun<br> <a name="an_286"></a> That he mette, kyng Scipioun,<br> <a name="an_287"></a> The noble man, the Affrikan --<br> <a name="an_288"></a> Suche marvayles fortuned than),<br> <a name="an_289"></a> I trowe, arede my dremes even.<br> <span class="margnote"><font color="GREEN" size="-1"><a name="an_290">290</a></font></span> Loo, thus hyt was; thys was my sweven.<br> <a name="an_291"></a> Me thoghte thus: that hyt was May,<br> <a name="an_292"></a> And in the dawenynge I lay<br> <a name="an_293"></a> (Me mette thus) in my bed al naked<br> <a name="an_294"></a> And loked forth, for I was waked<br> <a name="an_295"></a> With smale foules a gret hep<br> <a name="an_296"></a> That had affrayed me out of my slep<br> <a name="an_297"></a> Thorgh noyse and swetnesse of her song.<br> <a name="an_298"></a> And, as me mette, they sate among<br> <a name="an_299"></a> Upon my chambre roof wythoute,<br> <span class="margnote"><font color="GREEN" size="-1"><a name="an_300">300</a></font></span> Upon the tyles, overal aboute,<br> <a name="an_301"></a> And songe, everych in hys wyse,<br> <a name="an_302"></a> The moste solempne servise<br> <a name="an_303"></a> By noote that ever man, y trowe,<br> <a name="an_304"></a> Had herd, for som of hem song lowe,<br> <a name="an_305"></a> Som high, and al of oon acord.<br> <a name="an_306"></a> To telle shortly, att oo word,<br> <a name="an_307"></a> Was never herd so swete a steven<br> <a name="an_308"></a> But hyt had be a thyng of heven --<br> <a name="an_309"></a> So mery a soun, so swete entewnes,<br> <span class="margnote"><font color="GREEN" size="-1"><a name="an_310">310</a></font></span> That certes, for the toun of Tewnes<br> <a name="an_311"></a> I nolde but I had herd hem synge;<br> <a name="an_312"></a> For al my chambre gan to rynge<br> <a name="an_313"></a> Thurgh syngynge of her armonye;<br> <a name="an_314"></a> For instrument nor melodye<br> <a name="an_315"></a> Was nowhere herd yet half so swete,<br> <a name="an_316"></a> Nor of acord half so mete;<br> <a name="an_317"></a> For ther was noon of hem that feyned<br> <a name="an_318"></a> To synge, for ech of hem hym peyned<br> <a name="an_319"></a> To fynde out mery crafty notes.<br> <span class="margnote"><font color="GREEN" size="-1"><a name="an_320">320</a></font></span> They ne spared not her throtes.<br> <a name="an_321"></a> And sooth to seyn, my chambre was<br> <a name="an_322"></a> Ful wel depeynted, and with glas<br> <a name="an_323"></a> Were al the wyndowes wel yglased<br> <a name="an_324"></a> Ful clere, and nat an hoole ycrased,<br> <a name="an_325"></a> That to beholde hyt was gret joye.<br> <a name="an_326"></a> For hooly al the story of Troye<br> <a name="an_327"></a> Was in the glasynge ywroght thus,<br> <a name="an_328"></a> Of Ector and of kyng Priamus,<br> <a name="an_329"></a> Of Achilles and of kyng Lamedon,<br> <span class="margnote"><font color="GREEN" size="-1"><a name="an_330">330</a></font></span> And eke of Medea and of Jason,<br> <a name="an_331"></a> Of Paris, Eleyne, and of Lavyne.<br> <a name="an_332"></a> And alle the walles with colours fyne<br> <a name="an_333"></a> Were peynted, bothe text and glose,<br> <a name="an_334"></a> [Of] al the Romaunce of the Rose.<br> <a name="an_335"></a> My wyndowes were shette echon,<br> <a name="an_336"></a> And throgh the glas the sonne shon<br> <a name="an_337"></a> Upon my bed with bryghte bemes,<br> <a name="an_338"></a> With many glade gilde stremes;<br> <a name="an_339"></a> And eke the welken was so fair --<br> <span class="margnote"><font color="GREEN" size="-1"><a name="an_340">340</a></font></span> Blew, bryght, clere was the ayr,<br> <a name="an_341"></a> And ful attempre for sothe hyt was;<br> <a name="an_342"></a> For nother to cold nor hoot yt nas,<br> <a name="an_343"></a> Ne in al the welken was a clowde.<br> <a name="an_344"></a> And as I lay thus, wonder lowde<br> <a name="an_345"></a> Me thoght I herde an hunte blowe<br> <a name="an_346"></a> T' assay hys horn and for to knowe<br> <a name="an_347"></a> Whether hyt were clere or hors of soun.<br> <a name="an_348"></a> And I herde goynge bothe up and doun<br> <a name="an_349"></a> Men, hors, houndes, and other thyng;<br> <span class="margnote"><font color="GREEN" size="-1"><a name="an_350">350</a></font></span> And al men speken of huntyng,<br> <a name="an_351"></a> How they wolde slee the hert with strengthe,<br> <a name="an_352"></a> And how the hert had upon lengthe<br> <a name="an_353"></a> So moche embosed -- y not now what.<br> <a name="an_354"></a> Anoon ryght whan I herde that,<br> <a name="an_355"></a> How that they wolde on-huntynge goon,<br> <a name="an_356"></a> I was ryght glad, and up anoon<br> <a name="an_357"></a> Took my hors, and forth I wente<br> <a name="an_358"></a> Out of my chambre; I never stente<br> <a name="an_359"></a> Til I com to the feld withoute.<br> <span class="margnote"><font color="GREEN" size="-1"><a name="an_360">360</a></font></span> Ther overtok y a gret route<br> <a name="an_361"></a> Of huntes and eke of foresteres,<br> <a name="an_362"></a> With many relayes and lymeres,<br> <a name="an_363"></a> And hyed hem to the forest faste<br> <a name="an_364"></a> And I with hem. So at the laste<br> <a name="an_365"></a> I asked oon, ladde a lymere:<br> <a name="an_366"></a> "Say, felowe, who shal hunte here?"<br> <a name="an_367"></a> Quod I, and he answered ageyn,<br> <a name="an_368"></a> "Syr, th' emperour Octovyen,"<br> <a name="an_369"></a> Quod he, "and ys here faste by."<br> <span class="margnote"><font color="GREEN" size="-1"><a name="an_370">370</a></font></span> "A Goddes half, in good tyme!" quod I,<br> <a name="an_371"></a> "Go we faste!" and gan to ryde.<br> <a name="an_372"></a> Whan we came to the forest syde,<br> <a name="an_373"></a> Every man dide ryght anoon<br> <a name="an_374"></a> As to huntynge fil to doon.<br> <a name="an_375"></a> The mayster-hunte anoon, fot-hot,<br> <a name="an_376"></a> With a gret horn blew thre mot<br> <a name="an_377"></a> At the uncouplynge of hys houndes.<br> <a name="an_378"></a> Withynne a while the hert yfounde ys,<br> <a name="an_379"></a> Yhalowed, and rechased faste<br> <span class="margnote"><font color="GREEN" size="-1"><a name="an_380">380</a></font></span> Longe tyme; and so at the laste<br> <a name="an_381"></a> This hert rused and staal away<br> <a name="an_382"></a> Fro alle the houndes a privy way.<br> <a name="an_383"></a> The houndes had overshote hym alle<br> <a name="an_384"></a> And were on a defaute yfalle.<br> <a name="an_385"></a> Therwyth the hunte wonder faste<br> <a name="an_386"></a> Blew a forloyn at the laste.<br> <a name="an_387"></a> I was go walked fro my tree,<br> <a name="an_388"></a> And as I wente, ther cam by mee<br> <a name="an_389"></a> A whelp, that fauned me as I stood,<br> <span class="margnote"><font color="GREEN" size="-1"><a name="an_390">390</a></font></span> That hadde yfolowed and koude no good.<br> <a name="an_391"></a> Hyt com and crepte to me as lowe<br> <a name="an_392"></a> Ryght as hyt hadde me yknowe,<br> <a name="an_393"></a> Helde doun hys hed and joyned hys eres,<br> <a name="an_394"></a> And leyde al smothe doun hys heres.<br> <a name="an_395"></a> I wolde have kaught hyt, and anoon<br> <a name="an_396"></a> Hyt fledde and was fro me goon;<br> <a name="an_397"></a> And I hym folwed, and hyt forth wente<br> <a name="an_398"></a> Doun by a floury grene wente<br> <a name="an_399"></a> Ful thikke of gras, ful softe and swete.<br> <span class="margnote"><font color="GREEN" size="-1"><a name="an_400">400</a></font></span> With floures fele, faire under fete,<br> <a name="an_401"></a> And litel used; hyt semed thus,<br> <a name="an_402"></a> For both Flora and Zephirus,<br> <a name="an_403"></a> They two that make floures growe,<br> <a name="an_404"></a> Had mad her dwellynge ther, I trowe;<br> <a name="an_405"></a> For hit was, on to beholde,<br> <a name="an_406"></a> As thogh the erthe envye wolde<br> <a name="an_407"></a> To be gayer than the heven,<br> <a name="an_408"></a> To have moo floures, swiche seven,<br> <a name="an_409"></a> As in the welken sterres bee.<br> <span class="margnote"><font color="GREEN" size="-1"><a name="an_410">410</a></font></span> Hyt had forgete the povertee<br> <a name="an_411"></a> That wynter, thorgh hys colde morwes,<br> <a name="an_412"></a> Had mad hyt suffre, and his sorwes;<br> <a name="an_413"></a> All was forgeten, and that was sene,<br> <a name="an_414"></a> For al the woode was waxen grene;<br> <a name="an_415"></a> Swetnesse of dew had mad hyt waxe.<br> <a name="an_416"></a> Hyt ys no nede eke for to axe<br> <a name="an_417"></a> Wher there were many grene greves,<br> <a name="an_418"></a> Or thikke of trees, so ful of leves;<br> <a name="an_419"></a> And every tree stood by hymselve<br> <span class="margnote"><font color="GREEN" size="-1"><a name="an_420">420</a></font></span> Fro other wel ten foot or twelve --<br> <a name="an_421"></a> So grete trees, so huge of strengthe,<br> <a name="an_422"></a> Of fourty or fifty fadme lengthe,<br> <a name="an_423"></a> Clene withoute bowgh or stikke,<br> <a name="an_424"></a> With croppes brode, and eke as thikke --<br> <a name="an_425"></a> They were nat an ynche asonder --<br> <a name="an_426"></a> That hit was shadewe overal under.<br> <a name="an_427"></a> And many an hert and many an hynde<br> <a name="an_428"></a> Was both before me and behynde.<br> <a name="an_429"></a> Of founes, sowres, bukkes, does<br> <span class="margnote"><font color="GREEN" size="-1"><a name="an_430">430</a></font></span> Was ful the woode, and many roes,<br> <a name="an_431"></a> And many sqwirelles that sete<br> <a name="an_432"></a> Ful high upon the trees and ete,<br> <a name="an_433"></a> And in hir maner made festes.<br> <a name="an_434"></a> Shortly, hyt was so ful of bestes<br> <a name="an_435"></a> That thogh Argus, the noble countour,<br> <a name="an_436"></a> Sete to rekene in hys countour,<br> <a name="an_437"></a> And rekene with his figures ten --<br> <a name="an_438"></a> For by tho figures mowe al ken,<br> <a name="an_439"></a> Yf they be crafty, rekene and noumbre,<br> <span class="margnote"><font color="GREEN" size="-1"><a name="an_440">440</a></font></span> And telle of every thing the noumbre --<br> <a name="an_441"></a> Yet shoulde he fayle to rekene even<br> <a name="an_442"></a> The wondres me mette in my sweven.<br> <a name="an_443"></a> But forth they romed ryght wonder faste<br> <a name="an_444"></a> Doun the woode; so at the laste<br> <a name="an_445"></a> I was war of a man in blak,<br> <a name="an_446"></a> That sat and had yturned his bak<br> <a name="an_447"></a> To an ook, an huge tree.<br> <a name="an_448"></a> "Lord," thoght I, "who may that be?<br> <a name="an_449"></a> What ayleth hym to sitten her?"<br> <span class="margnote"><font color="GREEN" size="-1"><a name="an_450">450</a></font></span> Anoon-ryght I wente ner;<br> <a name="an_451"></a> Than found I sitte even upryght<br> <a name="an_452"></a> A wonder wel-farynge knyght --<br> <a name="an_453"></a> By the maner me thoghte so --<br> <a name="an_454"></a> Of good mochel, and ryght yong therto,<br> <a name="an_455"></a> Of the age of foure and twenty yer,<br> <a name="an_456"></a> Upon hys berd but lytel her,<br> <a name="an_457"></a> And he was clothed al in blak.<br> <a name="an_458"></a> I stalked even unto hys bak,<br> <a name="an_459"></a> And there I stood as stille as ought,<br> <span class="margnote"><font color="GREEN" size="-1"><a name="an_460">460</a></font></span> That, soth to saye, he saw me nought;<br> <a name="an_461"></a> For-why he heng hys hed adoun,<br> <a name="an_462"></a> And with a dedly sorwful soun<br> <a name="an_463"></a> He made of rym ten vers or twelve<br> <a name="an_464"></a> Of a compleynte to hymselve --<br> <a name="an_465"></a> The moste pitee, the moste rowthe,<br> <a name="an_466"></a> That ever I herde; for, by my trowthe,<br> <a name="an_11-ch"></a> 467 Hit was gret wonder that Nature<br> <a name="an_468"></a> Myght suffre any creature<br> <a name="an_469"></a> To have such sorwe and be not ded.<br> <span class="margnote"><font color="GREEN" size="-1"><a name="an_470">470</a></font></span> Ful pitous pale and nothyng red,<br> <a name="an_471"></a> He sayd a lay, a maner song,<br> <a name="an_472"></a> Withoute noote, withoute song;<br> <a name="an_473"></a> And was thys, for ful wel I kan<br> <a name="an_474"></a> Reherse hyt; ryght thus hyt began:<br> <a name="an_475"></a> "I have of sorwe so gret won<br> <a name="an_476"></a> That joye gete I never non,<br> <a name="an_477"></a> Now that I see my lady bryght,<br> <a name="an_478"></a> Which I have loved with al my myght,<br> <a name="an_479"></a> Is fro me ded and ys agoon.<br> <a name="an_481"></a> "Allas, deth, what ayleth the,<br> <a name="an_482"></a> That thou noldest have taken me,<br> <a name="an_483"></a> Whan thou toke my lady swete,<br> <a name="an_484"></a> That was so fair, so fresh, so fre,<br> <a name="an_485"></a> So good that men may wel se<br> <a name="an_486"></a> Of al goodnesse she had no mete!"<br> <a name="an_487"></a> Whan he had mad thus his complaynte,<br> <a name="an_488"></a> Hys sorwful hert gan faste faynte<br> <a name="an_489"></a> And his spirites wexen dede;<br> <span class="margnote"><font color="GREEN" size="-1"><a name="an_490">490</a></font></span> The blood was fled for pure drede<br> <a name="an_491"></a> Doun to hys herte, to make hym warm --<br> <a name="an_492"></a> For wel hyt feled the herte had harm --<br> <a name="an_493"></a> To wite eke why hyt was adrad<br> <a name="an_494"></a> By kynde, and for to make hyt glad,<br> <a name="an_495"></a> For hit ys membre principal<br> <a name="an_496"></a> Of the body; and that made al<br> <a name="an_497"></a> Hys hewe chaunge and wexe grene<br> <a name="an_498"></a> And pale, for ther noo blood ys sene<br> <a name="an_499"></a> In no maner lym of hys.<br> <span class="margnote"><font color="GREEN" size="-1"><a name="an_500">500</a></font></span> Anoon therwith whan y sawgh this --<br> <a name="an_501"></a> He ferde thus evel there he set --<br> <a name="an_502"></a> I went and stood ryght at his fet,<br> <a name="an_503"></a> And grette hym; but he spak noght,<br> <a name="an_504"></a> But argued with his owne thoght,<br> <a name="an_505"></a> And in hys wyt disputed faste<br> <a name="an_506"></a> Why and how hys lyf myght laste;<br> <a name="an_507"></a> Hym thoughte hys sorwes were so smerte<br> <a name="an_508"></a> And lay so colde upon hys herte.<br> <a name="an_509"></a> So, throgh hys sorwe and hevy thoght,<br> <span class="margnote"><font color="GREEN" size="-1"><a name="an_510">510</a></font></span> Made hym that he herde me noght;<br> <a name="an_511"></a> For he had wel nygh lost hys mynde,<br> <a name="an_512"></a> Thogh Pan, that men clepeth god of kynde,<br> <a name="an_513"></a> Were for hys sorwes never so wroth.<br> <a name="an_514"></a> But at the last, to sayn ryght soth,<br> <a name="an_515"></a> He was war of me, how y stood<br> <a name="an_516"></a> Before hym and did of myn hood,<br> <a name="an_517"></a> And had ygret hym as I best koude,<br> <a name="an_518"></a> Debonayrly, and nothyng lowde.<br> <a name="an_519"></a> He sayde, "I prey the, be not wroth.<br> <span class="margnote"><font color="GREEN" size="-1"><a name="an_520">520</a></font></span> I herde the not, to seyn the soth,<br> <a name="an_521"></a> Ne I sawgh the not, syr, trewely."<br> <a name="an_522"></a> "A, goode sir, no fors," quod y,<br> <a name="an_523"></a> "I am ryght sory yif I have ought<br> <a name="an_524"></a> Destroubled yow out of your thought.<br> <a name="an_525"></a> Foryive me, yif I have mystake."<br> <a name="an_526"></a> "Yis, th' amendes is lyght to make,"<br> <a name="an_527"></a> Quod he, "for ther lyeth noon therto;<br> <a name="an_528"></a> There ys nothyng myssayd nor do."<br> <a name="an_529"></a> Loo, how goodly spak thys knyght,<br> <span class="margnote"><font color="GREEN" size="-1"><a name="an_530">530</a></font></span> As hit had be another wyght;<br> <a name="an_531"></a> He made hyt nouther towgh ne queynte.<br> <a name="an_532"></a> And I saw that, and gan me aqueynte<br> <a name="an_533"></a> With hym, and fond hym so tretable,<br> <a name="an_534"></a> Ryght wonder skylful and resonable,<br> <a name="an_535"></a> As me thoghte, for al hys bale.<br> <a name="an_536"></a> Anoon ryght I gan fynde a tale<br> <a name="an_537"></a> To hym, to loke wher I myght ought<br> <a name="an_538"></a> Have more knowynge of hys thought.<br> <a name="an_539"></a> "Sir," quod I, "this game is doon.<br> <span class="margnote"><font color="GREEN" size="-1"><a name="an_540">540</a></font></span> I holde that this hert be goon;<br> <a name="an_541"></a> These huntes konne hym nowher see."<br> <a name="an_542"></a> "Y do no fors therof," quod he;<br> <a name="an_543"></a> "My thought ys theron never a del."<br> <a name="an_544"></a> "By oure Lord," quod I, "y trow yow wel;<br> <a name="an_545"></a> Ryght so me thinketh by youre chere.<br> <a name="an_546"></a> But, sir, oo thyng wol ye here?<br> <a name="an_547"></a> Me thynketh in gret sorowe I yow see;<br> <a name="an_548"></a> But certes, sire, yif that yee<br> <a name="an_549"></a> Wolde ought discure me youre woo,<br> <span class="margnote"><font color="GREEN" size="-1"><a name="an_550">550</a></font></span> I wolde, as wys God helpe me soo,<br> <a name="an_551"></a> Amende hyt, yif I kan or may.<br> <a name="an_552"></a> Ye mowe preve hyt be assay;<br> <a name="an_553"></a> For, by my trouthe, to make yow hool<br> <a name="an_554"></a> I wol do al my power hool.<br> <a name="an_555"></a> And telleth me of your sorwes smerte;<br> <a name="an_556"></a> Paraunter hyt may ese youre herte,<br> <a name="an_557"></a> That semeth ful sek under your syde."<br> <a name="an_558"></a> With that he loked on me asyde,<br> <a name="an_559"></a> As who sayth, "Nay, that wol not be."<br> <span class="margnote"><font color="GREEN" size="-1"><a name="an_560">560</a></font></span> "Graunt mercy, goode frend," quod he,<br> <a name="an_561"></a> "I thanke the that thow woldest soo,<br> <a name="an_562"></a> But hyt may never the rather be doo.<br> <a name="an_563"></a> No man may my sorwe glade,<br> <a name="an_564"></a> That maketh my hewe to falle and fade,<br> <a name="an_565"></a> And hath myn understondynge lorn<br> <a name="an_566"></a> That me ys wo that I was born!<br> <a name="an_567"></a> May noght make my sorwes slyde,<br> <a name="an_568"></a> Nought al the remedyes of Ovyde,<br> <a name="an_569"></a> Ne Orpheus, god of melodye,<br> <span class="margnote"><font color="GREEN" size="-1"><a name="an_570">570</a></font></span> Ne Dedalus with his playes slye;<br> <a name="an_571"></a> Ne hele me may no phisicien,<br> <a name="an_572"></a> Noght Ypocras ne Galyen;<br> <a name="an_573"></a> Me ys wo that I lyve houres twelve.<br> <a name="an_574"></a> But whooso wol assay hymselve<br> <a name="an_575"></a> Whether his hert kan have pitee<br> <a name="an_576"></a> Of any sorwe, lat hym see me.<br> <a name="an_577"></a> Y wrecche, that deth hath mad al naked<br> <a name="an_578"></a> Of al the blysse that ever was maked,<br> <a name="an_579"></a> Yworthe worste of alle wyghtes,<br> <span class="margnote"><font color="GREEN" size="-1"><a name="an_580">580</a></font></span> That hate my dayes and my nyghtes!<br> <a name="an_581"></a> My lyf, my lustes, be me loothe,<br> <a name="an_582"></a> For al welfare and I be wroothe.<br> <a name="an_583"></a> The pure deth ys so ful my foo<br> <a name="an_584"></a> That I wolde deye, hyt wolde not soo;<br> <a name="an_585"></a> For whan I folwe hyt, hit wol flee;<br> <a name="an_586"></a> I wolde have hym, hyt nyl nat me.<br> <a name="an_587"></a> This ys my peyne wythoute red,<br> <a name="an_588"></a> Alway deynge and be not ded,<br> <a name="an_589"></a> That Cesiphus, that lyeth in helle,<br> <span class="margnote"><font color="GREEN" size="-1"><a name="an_590">590</a></font></span> May not of more sorwe telle.<br> <a name="an_591"></a> And whoso wiste al, by my trouthe,<br> <a name="an_592"></a> My sorwe, but he hadde rowthe<br> <a name="an_593"></a> And pitee of my sorwes smerte,<br> <a name="an_594"></a> That man hath a fendly herte;<br> <a name="an_595"></a> For whoso seeth me first on morwe<br> <a name="an_596"></a> May seyn he hath met with sorwe,<br> <a name="an_597"></a> For y am sorwe, and sorwe ys y.<br> <a name="an_598"></a> "Allas! and I wol tel the why:<br> <a name="an_599"></a> My [song] ys turned to pleynynge,<br> <span class="margnote"><font color="GREEN" size="-1"><a name="an_600">600</a></font></span> And al my laughtre to wepynge,<br> <a name="an_601"></a> My glade thoghtes to hevynesse;<br> <a name="an_602"></a> In travayle ys myn ydelnesse<br> <a name="an_603"></a> And eke my reste; my wele is woo,<br> <a name="an_604"></a> My good ys harm, and evermoo<br> <a name="an_605"></a> In wrathe ys turned my pleynge<br> <a name="an_606"></a> And my delyt into sorwynge.<br> <a name="an_607"></a> Myn hele ys turned into seknesse,<br> <a name="an_608"></a> In drede ys al my sykernesse;<br> <a name="an_609"></a> To derke ys turned al my lyght,<br> <span class="margnote"><font color="GREEN" size="-1"><a name="an_610">610</a></font></span> My wyt ys foly, my day ys nyght,<br> <a name="an_611"></a> My love ys hate, my slep wakynge,<br> <a name="an_612"></a> My myrthe and meles ys fastynge,<br> <a name="an_613"></a> My countenaunce ys nycete<br> <a name="an_614"></a> And al abaved, where so I be;<br> <a name="an_615"></a> My pees in pledynge and in werre.<br> <a name="an_616"></a> Allas, how myghte I fare werre?<br> <a name="an_617"></a> My boldnesse ys turned to shame,<br> <a name="an_618"></a> For fals Fortune hath pleyd a game<br> <a name="an_619"></a> Atte ches with me, allas the while!<br> <span class="margnote"><font color="GREEN" size="-1"><a name="an_620">620</a></font></span> The trayteresse fals and ful of gyle,<br> <a name="an_621"></a> That al behoteth and nothyng halt,<br> <a name="an_622"></a> She goth upryght and yet she halt,<br> <a name="an_623"></a> That baggeth foule and loketh faire,<br> <a name="an_624"></a> The dispitouse debonaire<br> <a name="an_625"></a> That skorneth many a creature!<br> <a name="an_626"></a> An ydole of fals portrayture<br> <a name="an_627"></a> Ys she, for she wol sone wrien;<br> <a name="an_628"></a> She is the monstres hed ywrien,<br> <a name="an_629"></a> As fylthe over-ystrawed with floures.<br> <span class="margnote"><font color="GREEN" size="-1"><a name="an_630">630</a></font></span> Hir moste worshippe and hir flour ys<br> <a name="an_631"></a> To lyen, for that ys hyr nature;<br> <a name="an_632"></a> Withoute feyth, lawe, or mesure<br> <a name="an_633"></a> She ys fals, and ever laughynge<br> <a name="an_634"></a> With oon eye, and that other wepynge.<br> <a name="an_635"></a> That ys broght up she set al doun.<br> <a name="an_636"></a> I lykne hyr to the scorpioun,<br> <a name="an_637"></a> That ys a fals, flaterynge beste,<br> <a name="an_638"></a> For with his hed he maketh feste,<br> <a name="an_639"></a> But al amydde hys flaterynge<br> <span class="margnote"><font color="GREEN" size="-1"><a name="an_640">640</a></font></span> With hys tayle he wol stynge<br> <a name="an_641"></a> And envenyme; and so wol she.<br> <a name="an_642"></a> She ys th' envyouse charite<br> <a name="an_643"></a> That ys ay fals and semeth wel;<br> <a name="an_644"></a> So turneth she hyr false whel<br> <a name="an_645"></a> Aboute, for hyt ys nothyng stable --<br> <a name="an_646"></a> Now by the fire, now at table;<br> <a name="an_647"></a> For many oon hath she thus yblent.<br> <a name="an_648"></a> She ys pley of enchauntement,<br> <a name="an_649"></a> That semeth oon and ys not soo.<br> <span class="margnote"><font color="GREEN" size="-1"><a name="an_650">650</a></font></span> The false thef! What hath she doo,<br> <a name="an_651"></a> Trowest thou? By oure Lord I wol the seye:<br> <a name="an_652"></a> "At the ches with me she gan to pleye;<br> <a name="an_653"></a> With hir false draughtes dyvers<br> <a name="an_654"></a> She staal on me and tok my fers.<br> <a name="an_655"></a> And whan I sawgh my fers awaye,<br> <a name="an_656"></a> Allas, I kouthe no lenger playe,<br> <a name="an_657"></a> But seyde, `Farewel, swete, ywys,<br> <a name="an_658"></a> And farewel al that ever ther ys!'<br> <a name="an_659"></a> "Therwith Fortune seyde `Chek her!<br> <span class="margnote"><font color="GREEN" size="-1"><a name="an_660">660</a></font></span> And mat in the myd poynt of the chekker,<br> <a name="an_661"></a> With a poun errant!' Allas,<br> <a name="an_662"></a> Ful craftier to pley she was<br> <a name="an_663"></a> Than Athalus, that made the game<br> <a name="an_664"></a> First of the ches, so was hys name.<br> <a name="an_665"></a> But God wolde I had oones or twyes<br> <a name="an_666"></a> Ykoud and knowe the jeupardyes<br> <a name="an_667"></a> That kowde the Grek Pictagores!<br> <a name="an_668"></a> I shulde have pleyd the bet at ches<br> <a name="an_669"></a> And kept my fers the bet therby.<br> <span class="margnote"><font color="GREEN" size="-1"><a name="an_670">670</a></font></span> And thogh wherto? For trewely<br> <a name="an_671"></a> I holde that wyssh nat worth a stree!<br> <a name="an_672"></a> Hyt had be never the bet for me,<br> <a name="an_673"></a> For Fortune kan so many a wyle<br> <a name="an_674"></a> Ther be but fewe kan hir begile;<br> <a name="an_675"></a> And eke she ys the lasse to blame;<br> <a name="an_676"></a> Myself I wolde have do the same,<br> <a name="an_677"></a> Before God, hadde I ben as she;<br> <a name="an_678"></a> She oghte the more excused be.<br> <a name="an_679"></a> For this I say yet more therto:<br> <span class="margnote"><font color="GREEN" size="-1"><a name="an_680">680</a></font></span> Had I be God and myghte have do<br> <a name="an_681"></a> My wille whan she my fers kaughte,<br> <a name="an_682"></a> I wolde have drawe the same draughte.<br> <a name="an_683"></a> For, also wys God yive me reste,<br> <a name="an_684"></a> I dar wel swere she took the beste.<br> <a name="an_685"></a> But through that draughte I have lorn<br> <a name="an_686"></a> My blysse; allas, that I was born!<br> <a name="an_687"></a> For evermore, y trowe trewly,<br> <a name="an_688"></a> For al my wille, my lust holly<br> <a name="an_689"></a> Ys turned; but yet, what to doone?<br> <span class="margnote"><font color="GREEN" size="-1"><a name="an_690">690</a></font></span> Be oure Lord, hyt ys to deye soone.<br> <a name="an_691"></a> For nothyng I leve hyt noght,<br> <a name="an_692"></a> But lyve and deye ryght in this thoght;<br> <a name="an_693"></a> For there nys planete in firmament,<br> <a name="an_694"></a> Ne in ayr ne in erthe noon element,<br> <a name="an_695"></a> That they ne yive me a yifte echone<br> <a name="an_696"></a> Of wepynge whan I am allone.<br> <a name="an_697"></a> For whan that I avise me wel<br> <a name="an_698"></a> And bethenke me every del<br> <a name="an_699"></a> How that ther lyeth in rekenyng,<br> <span class="margnote"><font color="GREEN" size="-1"><a name="an_700">700</a></font></span> In my sorwe, for nothyng,<br> <a name="an_701"></a> And how ther leveth no gladnesse<br> <a name="an_702"></a> May glade me of my distresse,<br> <a name="an_703"></a> And how I have lost suffisance,<br> <a name="an_704"></a> And therto I have no plesance,<br> <a name="an_705"></a> Than may I say I have ryght noght.<br> <a name="an_706"></a> And whan al this falleth in my thoght,<br> <a name="an_707"></a> Allas, than am I overcome!<br> <a name="an_708"></a> For that ys doon ys not to come.<br> <a name="an_709"></a> I have more sorowe than Tantale."<br> <span class="margnote"><font color="GREEN" size="-1"><a name="an_710">710</a></font></span> And whan I herde hym tel thys tale<br> <a name="an_711"></a> Thus pitously, as I yow telle,<br> <a name="an_712"></a> Unnethe myght y lenger dwelle,<br> <a name="an_713"></a> Hyt dyde myn herte so moche woo.<br> <a name="an_714"></a> "A, goode sir," quod I, "say not soo!<br> <a name="an_715"></a> Have som pitee on your nature<br> <a name="an_716"></a> That formed yow to creature.<br> <a name="an_717"></a> Remembre yow of Socrates,<br> <a name="an_718"></a> For he ne counted nat thre strees<br> <a name="an_719"></a> Of noght that Fortune koude doo."<br> <span class="margnote"><font color="GREEN" size="-1"><a name="an_720">720</a></font></span> "No," quod he, "I kan not soo."<br> <a name="an_721"></a> "Why so, good syr? Yis parde!" quod y;<br> <a name="an_722"></a> "Ne say noght soo, for trewely,<br> <a name="an_723"></a> Thogh ye had lost the ferses twelve,<br> <a name="an_724"></a> And ye for sorwe mordred yourselve,<br> <a name="an_725"></a> Ye sholde be dampned in this cas<br> <a name="an_726"></a> By as good ryght as Medea was,<br> <a name="an_727"></a> That slough hir children for Jasoun;<br> <a name="an_728"></a> And Phyllis also for Demophoun<br> <a name="an_729"></a> Heng hirself -- so weylaway! --<br> <span class="margnote"><font color="GREEN" size="-1"><a name="an_730">730</a></font></span> For he had broke his terme-day<br> <a name="an_11-ch"></a> 731 To come to hir. Another rage<br> <a name="an_732"></a> Had Dydo, the quene eke of Cartage,<br> <a name="an_733"></a> That slough hirself for Eneas<br> <a name="an_734"></a> Was fals -- which a fool she was!<br> <a name="an_735"></a> And Ecquo died for Narcisus<br> <a name="an_736"></a> Nolde nat love hir, and ryght thus<br> <a name="an_737"></a> Hath many another foly doon;<br> <a name="an_738"></a> And for Dalida died Sampson,<br> <a name="an_739"></a> That slough hymself with a piler.<br> <span class="margnote"><font color="GREEN" size="-1"><a name="an_740">740</a></font></span> But ther is no man alyve her<br> <a name="an_741"></a> Wolde for a fers make this woo!"<br> <a name="an_742"></a> "Why so?" quod he, "hyt ys nat soo.<br> <a name="an_743"></a> Thou wost ful lytel what thou menest;<br> <a name="an_744"></a> I have lost more than thow wenest."<br> <a name="an_745"></a> "Loo, [sey] how that may be?" quod y;<br> <a name="an_746"></a> "Good sir, telle me al hooly<br> <a name="an_747"></a> In what wyse, how, why, and wherfore<br> <a name="an_748"></a> That ye have thus youre blysse lore."<br> <a name="an_749"></a> "Blythely," quod he; "com sytte adoun!<br> <span class="margnote"><font color="GREEN" size="-1"><a name="an_750">750</a></font></span> I telle the upon a condicioun<br> <a name="an_751"></a> That thou shalt hooly, with al thy wyt,<br> <a name="an_752"></a> Doo thyn entent to herkene hit."<br> <a name="an_753"></a> "Yis, syr." "Swere thy trouthe therto."<br> <a name="an_754"></a> "Gladly." "Do thanne holde hereto!"<br> <a name="an_755"></a> "I shal ryght blythely, so God me save,<br> <a name="an_756"></a> Hooly, with al the wit I have,<br> <a name="an_757"></a> Here yow as wel as I kan."<br> <a name="an_758"></a> "A Goddes half!" quod he, and began:<br> <a name="an_759"></a> "Syr," quod he, "sith first I kouthe<br> <span class="margnote"><font color="GREEN" size="-1"><a name="an_760">760</a></font></span> Have any maner wyt fro youthe,<br> <a name="an_761"></a> Or kyndely understondyng<br> <a name="an_762"></a> To comprehende in any thyng<br> <a name="an_763"></a> What love was, in myn owne wyt,<br> <a name="an_764"></a> Dredeles, I have ever yit<br> <a name="an_765"></a> Be tributarye and yive rente<br> <a name="an_766"></a> To Love, hooly with good entente,<br> <a name="an_767"></a> And throgh plesaunce become his thral<br> <a name="an_768"></a> With good wille, body, hert, and al.<br> <a name="an_769"></a> Al this I putte in his servage,<br> <span class="margnote"><font color="GREEN" size="-1"><a name="an_770">770</a></font></span> As to my lord, and dide homage;<br> <a name="an_771"></a> And ful devoutly I prayed hym to<br> <a name="an_772"></a> He shulde besette myn herte so<br> <a name="an_773"></a> That hyt plesance to hym were<br> <a name="an_774"></a> And worship to my lady dere.<br> <a name="an_775"></a> "And this was longe, and many a yer<br> <a name="an_776"></a> Or that myn herte was set owher,<br> <a name="an_777"></a> That I dide thus, and nyste why;<br> <a name="an_778"></a> I trowe hit cam me kyndely.<br> <a name="an_779"></a> Paraunter I was therto most able,<br> <span class="margnote"><font color="GREEN" size="-1"><a name="an_780">780</a></font></span> As a whit wal or a table,<br> <a name="an_781"></a> For hit ys redy to cacche and take<br> <a name="an_782"></a> Al that men wil theryn make,<br> <a name="an_783"></a> Whethir so men wil portreye or peynte,<br> <a name="an_784"></a> Be the werkes never so queynte.<br> <a name="an_785"></a> "And thilke tyme I ferde ryght so,<br> <a name="an_786"></a> I was able to have lerned tho,<br> <a name="an_787"></a> And to have kend as wel or better,<br> <a name="an_788"></a> Paraunter, other art or letre;<br> <a name="an_789"></a> But for love cam first in my thoght,<br> <span class="margnote"><font color="GREEN" size="-1"><a name="an_790">790</a></font></span> Therfore I forgat hyt noght.<br> <a name="an_791"></a> I ches love to my firste craft;<br> <a name="an_792"></a> Therfore hit ys with me laft,<br> <a name="an_793"></a> For-why I tok hyt of so yong age<br> <a name="an_794"></a> That malyce hadde my corage<br> <a name="an_795"></a> Nat that tyme turned to nothyng<br> <a name="an_796"></a> Thorgh to mochel knowlechyng.<br> <a name="an_797"></a> For that tyme Yowthe, my maistresse,<br> <a name="an_798"></a> Governed me in ydelnesse;<br> <a name="an_799"></a> For hyt was in my firste youthe,<br> <span class="margnote"><font color="GREEN" size="-1"><a name="an_800">800</a></font></span> And thoo ful lytel good y couthe,<br> <a name="an_801"></a> For al my werkes were flyttynge<br> <a name="an_802"></a> That tyme, and al my thoght varyinge.<br> <a name="an_803"></a> Al were to me ylyche good<br> <a name="an_804"></a> That I knew thoo; but thus hit stood:<br> <a name="an_805"></a> "Hit happed that I cam on a day<br> <a name="an_806"></a> Into a place ther that I say<br> <a name="an_807"></a> Trewly the fayrest companye<br> <a name="an_808"></a> Of ladyes that evere man with ye<br> <a name="an_809"></a> Had seen togedres in oo place.<br> <span class="margnote"><font color="GREEN" size="-1"><a name="an_810">810</a></font></span> Shal I clepe hyt hap other grace<br> <a name="an_811"></a> That broght me there? Nay, but Fortune,<br> <a name="an_812"></a> That ys to lyen ful comune,<br> <a name="an_11-ch"></a> 813 The false trayteresse pervers!<br> <a name="an_814"></a> God wolde I koude clepe hir wers,<br> <a name="an_815"></a> For now she worcheth me ful woo,<br> <a name="an_816"></a> And I wol telle sone why soo.<br> <a name="an_817"></a> "Among these ladyes thus echon,<br> <a name="an_818"></a> Soth to seyen, y sawgh oon<br> <a name="an_819"></a> That was lyk noon of the route;<br> <span class="margnote"><font color="GREEN" size="-1"><a name="an_820">820</a></font></span> For I dar swere, withoute doute,<br> <a name="an_821"></a> That as the someres sonne bryght<br> <a name="an_822"></a> Ys fairer, clerer, and hath more lyght<br> <a name="an_823"></a> Than any other planete in heven,<br> <a name="an_824"></a> The moone or the sterres seven,<br> <a name="an_825"></a> For al the world so hadde she<br> <a name="an_826"></a> Surmounted hem alle of beaute,<br> <a name="an_827"></a> Of maner, and of comlynesse,<br> <a name="an_828"></a> Of stature, and of wel set gladnesse,<br> <a name="an_829"></a> Of goodlyhede so wel beseye --<br> <span class="margnote"><font color="GREEN" size="-1"><a name="an_830">830</a></font></span> Shortly, what shal y more seye?<br> <a name="an_831"></a> By God and by his halwes twelve,<br> <a name="an_832"></a> Hyt was my swete, ryght as hirselve.<br> <a name="an_833"></a> She had so stedfast countenaunce,<br> <a name="an_834"></a> So noble port and meyntenaunce,<br> <a name="an_835"></a> And Love, that had wel herd my boone,<br> <a name="an_836"></a> Had espyed me thus soone,<br> <a name="an_837"></a> That she ful sone in my thoght,<br> <a name="an_838"></a> As helpe me God, so was ykaught<br> <a name="an_839"></a> So sodenly that I ne tok<br> <span class="margnote"><font color="GREEN" size="-1"><a name="an_840">840</a></font></span> No maner counseyl but at hir lok<br> <a name="an_841"></a> And at myn herte; for-why hir eyen<br> <a name="an_842"></a> So gladly, I trow, myn herte seyen<br> <a name="an_843"></a> That purely tho myn owne thoght<br> <a name="an_844"></a> Seyde hit were beter serve hir for noght<br> <a name="an_845"></a> Than with another to be wel.<br> <a name="an_846"></a> And hyt was soth, for everydel<br> <a name="an_847"></a> I wil anoon ryght telle thee why.<br> <a name="an_848"></a> "I sawgh hyr daunce so comlily,<br> <a name="an_849"></a> Carole and synge so swetely,<br> <span class="margnote"><font color="GREEN" size="-1"><a name="an_850">850</a></font></span> Laughe and pleye so womanly,<br> <a name="an_851"></a> And loke so debonairly,<br> <a name="an_852"></a> So goodly speke and so frendly,<br> <a name="an_853"></a> That certes y trowe that evermor<br> <a name="an_854"></a> Nas seyn so blysful a tresor.<br> <a name="an_855"></a> For every heer on hir hed,<br> <a name="an_856"></a> Soth to seyne, hyt was not red,<br> <a name="an_857"></a> Ne nouther yelowe ne broun hyt nas;<br> <a name="an_858"></a> Me thoghte most lyk gold hyt was.<br> <a name="an_859"></a> "And whiche eyen my lady hadde!<br> <span class="margnote"><font color="GREEN" size="-1"><a name="an_860">860</a></font></span> Debonaire, goode, glade, and sadde,<br> <a name="an_861"></a> Symple, of good mochel, noght to wyde.<br> <a name="an_862"></a> Therto hir look nas not asyde<br> <a name="an_863"></a> Ne overthwert, but beset so wel<br> <a name="an_864"></a> Hyt drew and took up everydel<br> <a name="an_865"></a> Al that on hir gan beholde.<br> <a name="an_866"></a> Hir eyen semed anoon she wolde<br> <a name="an_867"></a> Have mercy -- fooles wenden soo --<br> <a name="an_868"></a> But hyt was never the rather doo.<br> <a name="an_869"></a> Hyt nas no countrefeted thyng;<br> <span class="margnote"><font color="GREEN" size="-1"><a name="an_870">870</a></font></span> Hyt was hir owne pure lokyng<br> <a name="an_871"></a> That the goddesse, dame Nature,<br> <a name="an_872"></a> Had mad hem opene by mesure<br> <a name="an_873"></a> And close; for were she never so glad,<br> <a name="an_874"></a> Hyr lokynge was not foly sprad,<br> <a name="an_875"></a> Ne wildely, thogh that she pleyde;<br> <a name="an_876"></a> But ever, me thoght, hir eyen seyde,<br> <a name="an_877"></a> `Be God, my wrathe ys al foryive!'<br> <a name="an_878"></a> "Therwith hir lyste so wel to lyve,<br> <a name="an_879"></a> That dulnesse was of hir adrad.<br> <span class="margnote"><font color="GREEN" size="-1"><a name="an_880">880</a></font></span> She nas to sobre ne to glad;<br> <a name="an_881"></a> In alle thynges more mesure<br> <a name="an_882"></a> Had never, I trowe, creature.<br> <a name="an_883"></a> But many oon with hire lok she herte,<br> <a name="an_884"></a> And that sat hyr ful lyte at herte,<br> <a name="an_885"></a> For she knew nothyng of her thoght;<br> <a name="an_886"></a> But whether she knew or knew it nowght<br> <a name="an_887"></a> Algate she ne roughte of hem a stree! --<br> <a name="an_888"></a> To gete her love no ner nas he<br> <a name="an_889"></a> That woned at hom than he in Ynde;<br> <span class="margnote"><font color="GREEN" size="-1"><a name="an_890">890</a></font></span> The formest was alway behynde.<br> <a name="an_891"></a> But goode folk, over al other,<br> <a name="an_892"></a> She loved as man may do hys brother;<br> <a name="an_893"></a> Of which love she was wonder large,<br> <a name="an_894"></a> In skilful places that bere charge.<br> <a name="an_895"></a> "But which a visage had she thertoo!<br> <a name="an_896"></a> Allas, myn herte ys wonder woo<br> <a name="an_897"></a> That I ne kan discryven hyt!<br> <a name="an_898"></a> Me lakketh both Englyssh and wit<br> <a name="an_899"></a> For to undo hyt at the fulle;<br> <span class="margnote"><font color="GREEN" size="-1"><a name="an_900">900</a></font></span> And eke my spirites be so dulle<br> <a name="an_901"></a> So gret a thyng for to devyse.<br> <a name="an_902"></a> I have no wit that kan suffise<br> <a name="an_903"></a> To comprehende hir beaute.<br> <a name="an_904"></a> But thus moche dar I sayn, that she<br> <a name="an_905"></a> Was whit, rody, fressh, and lyvely hewed,<br> <a name="an_906"></a> And every day hir beaute newed.<br> <a name="an_907"></a> And negh hir face was alderbest,<br> <a name="an_908"></a> For certes Nature had swich lest<br> <a name="an_909"></a> To make that fair that trewly she<br> <span class="margnote"><font color="GREEN" size="-1"><a name="an_910">910</a></font></span> Was hir chef patron of beaute,<br> <a name="an_911"></a> And chef ensample of al hir werk,<br> <a name="an_912"></a> And moustre; for be hyt never so derk,<br> <a name="an_913"></a> Me thynketh I se hir ever moo.<br> <a name="an_914"></a> And yet moreover, thogh alle thoo<br> <a name="an_915"></a> That ever livede were now alyve,<br> <a name="an_916"></a> Ne sholde have founde to discryve<br> <a name="an_917"></a> Yn al hir face a wikked sygne,<br> <a name="an_918"></a> For hit was sad, symple, and benygne.<br> <a name="an_919"></a> "And which a goodly, softe speche<br> <span class="margnote"><font color="GREEN" size="-1"><a name="an_920">920</a></font></span> Had that swete, my lyves leche!<br> <a name="an_921"></a> So frendly, and so wel ygrounded,<br> <a name="an_922"></a> Up al resoun so wel yfounded,<br> <a name="an_923"></a> And so tretable to alle goode<br> <a name="an_924"></a> That I dar swere wel, by the roode,<br> <a name="an_925"></a> Of eloquence was never founde<br> <a name="an_926"></a> So swete a sownynge facounde,<br> <a name="an_927"></a> Ne trewer tonged, ne skorned lasse,<br> <a name="an_928"></a> Ne bet koude hele -- that, by the masse<br> <a name="an_929"></a> I durste swere, thogh the pope hit songe,<br> <span class="margnote"><font color="GREEN" size="-1"><a name="an_930">930</a></font></span> That ther was never yet throgh hir tonge<br> <a name="an_931"></a> Man ne woman gretly harmed;<br> <a name="an_932"></a> As for her, was al harm hyd --<br> <a name="an_933"></a> Ne lasse flaterynge in hir word,<br> <a name="an_934"></a> That purely hir symple record<br> <a name="an_935"></a> Was founde as trewe as any bond<br> <a name="an_936"></a> Or trouthe of any mannes hond;<br> <a name="an_937"></a> Ne chyde she koude never a del;<br> <a name="an_938"></a> That knoweth al the world ful wel.<br> <a name="an_939"></a> "But swich a fairnesse of a nekke<br> <span class="margnote"><font color="GREEN" size="-1"><a name="an_940">940</a></font></span> Had that swete that boon nor brekke<br> <a name="an_941"></a> Nas ther non sene that myssat.<br> <a name="an_942"></a> Hyt was whit, smothe, streght, and pure flat,<br> <a name="an_943"></a> Wythouten hole or canel-boon,<br> <a name="an_944"></a> As be semynge had she noon.<br> <a name="an_945"></a> Hyr throte, as I have now memoyre,<br> <a name="an_946"></a> Semed a round tour of yvoyre,<br> <a name="an_947"></a> Of good gretnesse, and noght to gret.<br> <a name="an_948"></a> "And goode faire White she het;<br> <a name="an_949"></a> That was my lady name ryght.<br> <span class="margnote"><font color="GREEN" size="-1"><a name="an_950">950</a></font></span> She was bothe fair and bryght;<br> <a name="an_951"></a> She hadde not hir name wrong.<br> <a name="an_952"></a> Ryght faire shuldres and body long<br> <a name="an_953"></a> She had, and armes, every lyth<br> <a name="an_954"></a> Fattyssh, flesshy, not gret therwith;<br> <a name="an_955"></a> Ryght white handes, and nayles rede;<br> <a name="an_956"></a> Rounde brestes; and of good brede<br> <a name="an_957"></a> Hyr hippes were; a streight flat bak.<br> <a name="an_958"></a> I knew on hir noon other lak<br> <a name="an_959"></a> That al hir lymmes nere pure sewynge<br> <span class="margnote"><font color="GREEN" size="-1"><a name="an_960">960</a></font></span> In as fer as I had knowynge.<br> <a name="an_961"></a> "Therto she koude so wel pleye,<br> <a name="an_962"></a> Whan that hir lyste, that I dar seye<br> <a name="an_963"></a> That she was lyk to torche bryght<br> <a name="an_964"></a> That every man may take of lyght<br> <a name="an_965"></a> Ynogh, and hyt hath never the lesse.<br> <a name="an_966"></a> Of maner and of comlynesse<br> <a name="an_967"></a> Ryght so ferde my lady dere,<br> <a name="an_968"></a> For every wight of hir manere<br> <a name="an_969"></a> Myght cacche ynogh, yif that he wolde,<br> <span class="margnote"><font color="GREEN" size="-1"><a name="an_970">970</a></font></span> Yif he had eyen hir to beholde;<br> <a name="an_971"></a> For I dar swere wel, yif that she<br> <a name="an_972"></a> Had among ten thousand be,<br> <a name="an_973"></a> She wolde have be, at the leste,<br> <a name="an_974"></a> A chef myrour of al the feste,<br> <a name="an_975"></a> Thogh they had stonden in a rowe,<br> <a name="an_976"></a> To mennes eyen that koude have knowe;<br> <a name="an_977"></a> For wher-so men had pleyd or waked,<br> <a name="an_978"></a> Me thoghte the felawsshyppe as naked<br> <a name="an_979"></a> Withouten hir that sawgh I oones<br> <span class="margnote"><font color="GREEN" size="-1"><a name="an_980">980</a></font></span> As a corowne withoute stones.<br> <a name="an_11-ch"></a> 981 Trewly she was, to myn ye<br> <a name="an_982"></a> The soleyn fenix of Arabye,<br> <a name="an_983"></a> For ther livyth never but oon,<br> <a name="an_984"></a> Ne swich as she ne knowe I noon.<br> <a name="an_985"></a> "To speke of godnesse, trewly she<br> <a name="an_986"></a> Had as moche debonairte<br> <a name="an_987"></a> As ever had Hester in the Bible,<br> <a name="an_988"></a> And more, yif more were possyble.<br> <a name="an_989"></a> And soth to seyne, therwythal<br> <span class="margnote"><font color="GREEN" size="-1"><a name="an_990">990</a></font></span> She had a wyt so general,<br> <a name="an_991"></a> So hool enclyned to alle goode,<br> <a name="an_992"></a> That al hir wyt was set, by the rode,<br> <a name="an_993"></a> Withoute malyce, upon gladnesse;<br> <a name="an_994"></a> And therto I saugh never yet a lesse<br> <a name="an_995"></a> Harmful than she was in doynge.<br> <a name="an_996"></a> I sey nat that she ne had knowynge<br> <a name="an_997"></a> What harm was, or elles she<br> <a name="an_998"></a> Had koud no good, so thinketh me.<br> <a name="an_999"></a> "And trewly for to speke of trouthe,<br> <span class="margnote"><font color="GREEN" size="-1"><a name="an_1000">1000</a></font></span> But she had had, hyt hadde be routhe.<br> <a name="an_1001"></a> Therof she had so moche hyr del --<br> <a name="an_1002"></a> And I dar seyn and swere hyt wel --<br> <a name="an_1003"></a> That Trouthe hymself over al and al<br> <a name="an_1004"></a> Had chose hys maner principal<br> <a name="an_1005"></a> In hir that was his restyng place.<br> <a name="an_1006"></a> Therto she hadde the moste grace<br> <a name="an_1007"></a> To have stedefast perseveraunce<br> <a name="an_1008"></a> And esy, atempre governaunce<br> <a name="an_1009"></a> That ever I knew or wyste yit,<br> <span class="margnote"><font color="GREEN" size="-1"><a name="an_1010">1010</a></font></span> So pure suffraunt was hir wyt;<br> <a name="an_1011"></a> And reson gladly she understood;<br> <a name="an_1012"></a> Hyt folowed wel she koude good.<br> <a name="an_1013"></a> She used gladly to do wel;<br> <a name="an_1014"></a> These were hir maners everydel.<br> <a name="an_1015"></a> "Therwith she loved so wel ryght<br> <a name="an_1016"></a> She wrong do wolde to no wyght.<br> <a name="an_1017"></a> No wyght myghte do hir noo shame,<br> <a name="an_1018"></a> She loved so wel hir owne name.<br> <a name="an_1019"></a> Hyr lust to holde no wyght in honde,<br> <span class="margnote"><font color="GREEN" size="-1"><a name="an_1020">1020</a></font></span> Ne, be thou siker, she wolde not fonde<br> <a name="an_1021"></a> To holde no wyght in balaunce<br> <a name="an_1022"></a> By half word ne by countenaunce --<br> <a name="an_1023"></a> But if men wolde upon hir lye --<br> <a name="an_1024"></a> Ne sende men into Walakye,<br> <a name="an_1025"></a> To Pruyse, and into Tartarye,<br> <a name="an_1026"></a> To Alysaundre, ne into Turkye,<br> <a name="an_1027"></a> And byd hym faste anoon that he<br> <a name="an_1028"></a> Goo hoodles into the Drye Se<br> <a name="an_1029"></a> And come hom by the Carrenar,<br> <span class="margnote"><font color="GREEN" size="-1"><a name="an_1030">1030</a></font></span> And seye, `Sir, be now ryght war<br> <a name="an_1031"></a> That I may of yow here seyn<br> <a name="an_1032"></a> Worshyp or that ye come ageyn!'<br> <a name="an_1033"></a> She ne used no suche knakkes smale.<br> <a name="an_1034"></a> "But wherfore that y telle my tale?<br> <a name="an_1035"></a> Ryght on thys same, as I have seyd,<br> <a name="an_1036"></a> Was hooly al my love leyd;<br> <a name="an_1037"></a> For certes she was, that swete wif,<br> <a name="an_11-ch"></a> 1038 My suffisaunce, my lust, my lyf,<br> <a name="an_1039"></a> Myn hap, myn hele, and al my blesse,<br> <span class="margnote"><font color="GREEN" size="-1"><a name="an_1040">1040</a></font></span> My worldes welfare, and my goddesse,<br> <a name="an_1041"></a> And I hooly hires and everydel."<br> <a name="an_1042"></a> "By oure Lord," quod I, "y trowe yow wel!<br> <a name="an_1043"></a> Hardely, your love was wel beset;<br> <a name="an_1044"></a> I not how ye myghte have do bet."<br> <a name="an_1045"></a> "Bet? Ne no wyght so wel," quod he.<br> <a name="an_1046"></a> "Y trowe hyt wel, sir," quod I, "parde!"<br> <a name="an_1047"></a> "Nay, leve hyt wel!" "Sire, so do I;<br> <a name="an_1048"></a> I leve yow wel, that trewely<br> <a name="an_1049"></a> Yow thoghte that she was the beste<br> <span class="margnote"><font color="GREEN" size="-1"><a name="an_1050">1050</a></font></span> And to beholde the alderfayreste,<br> <a name="an_1051"></a> Whoso had loked hir with your eyen."<br> <a name="an_1052"></a> "With myn? Nay, alle that hir seyen<br> <a name="an_1053"></a> Seyde and sworen hyt was soo.<br> <a name="an_1054"></a> And thogh they ne hadde, I wolde thoo<br> <a name="an_1055"></a> Have loved best my lady free,<br> <a name="an_1056"></a> Thogh I had had al the beaute<br> <a name="an_1057"></a> That ever had Alcipyades,<br> <a name="an_1058"></a> And al the strengthe of Ercules,<br> <a name="an_1059"></a> And therto had the worthynesse<br> <span class="margnote"><font color="GREEN" size="-1"><a name="an_1060">1060</a></font></span> Of Alysaunder, and al the rychesse<br> <a name="an_1061"></a> That ever was in Babyloyne,<br> <a name="an_1062"></a> In Cartage, or in Macedoyne,<br> <a name="an_11-ch"></a> 1063 Or in Rome, or in Nynyve;<br> <a name="an_1064"></a> And therto also hardy be<br> <a name="an_1065"></a> As was Ector, so have I joye,<br> <a name="an_1066"></a> That Achilles slough at Troye --<br> <a name="an_1067"></a> And therfore was he slayn alsoo<br> <a name="an_1068"></a> In a temple, for bothe twoo<br> <a name="an_1069"></a> Were slayne, he and Antylegyus<br> <span class="margnote"><font color="GREEN" size="-1"><a name="an_1070">1070</a></font></span> (And so seyth Dares Frygius),<br> <a name="an_1071"></a> For love of Polixena --<br> <a name="an_1072"></a> Or ben as wis as Mynerva,<br> <a name="an_1073"></a> I wolde ever, withoute drede,<br> <a name="an_1074"></a> Have loved hir, for I moste nede.<br> <a name="an_1075"></a> `Nede?' Nay, trewly, I gabbe now;<br> <a name="an_1076"></a> Noght `nede,' and I wol tellen how:<br> <a name="an_1077"></a> For of good wille myn herte hyt wolde,<br> <a name="an_1078"></a> And eke to love hir I was holde<br> <a name="an_1079"></a> As for the fairest and the beste.<br> <span class="margnote"><font color="GREEN" size="-1"><a name="an_1080">1080</a></font></span> She was as good, so have I reste,<br> <a name="an_1081"></a> As ever was Penelopee of Grece,<br> <a name="an_1082"></a> Or as the noble wif Lucrece,<br> <a name="an_1083"></a> That was the beste -- he telleth thus,<br> <a name="an_1084"></a> The Romayn, Tytus Lyvyus --<br> <a name="an_1085"></a> She was as good, and nothyng lyk<br> <a name="an_1086"></a> (Thogh hir stories be autentyk),<br> <a name="an_1087"></a> Algate she was as trewe as she.<br> <a name="an_1088"></a> "But wherfore that I telle thee<br> <a name="an_1089"></a> Whan I first my lady say?<br> <span class="margnote"><font color="GREEN" size="-1"><a name="an_1090">1090</a></font></span> I was ryght yong, soth to say,<br> <a name="an_1091"></a> And ful gret nede I hadde to lerne;<br> <a name="an_1092"></a> Whan my herte wolde yerne<br> <a name="an_1093"></a> To love, hyt was a gret empryse.<br> <a name="an_1094"></a> But as my wyt koude best suffise,<br> <a name="an_1095"></a> After my yonge childly wyt,<br> <a name="an_1096"></a> Withoute drede, I besette hyt<br> <a name="an_1097"></a> To love hir in my beste wyse,<br> <a name="an_1098"></a> To do hir worship and the servise<br> <a name="an_1099"></a> That I koude thoo, be my trouthe,<br> <span class="margnote"><font color="GREEN" size="-1"><a name="an_1100">1100</a></font></span> Withoute feynynge outher slouthe,<br> <a name="an_1101"></a> For wonder feyn I wolde hir se.<br> <a name="an_1102"></a> So mochel hyt amended me<br> <a name="an_1103"></a> That whan I saugh hir first a-morwe<br> <a name="an_1104"></a> I was warished of al my sorwe<br> <a name="an_1105"></a> Of al day after; til hyt were eve<br> <a name="an_1106"></a> Me thoghte nothyng myghte me greve,<br> <a name="an_1107"></a> Were my sorwes never so smerte.<br> <a name="an_1108"></a> And yet she syt so in myn herte<br> <a name="an_1109"></a> That, by my trouthe, y nolde noght<br> <span class="margnote"><font color="GREEN" size="-1"><a name="an_1110">1110</a></font></span> For al thys world out of my thoght<br> <a name="an_1111"></a> Leve my lady; noo, trewely!"<br> <a name="an_1112"></a> "Now, by my trouthe, sir," quod I,<br> <a name="an_1113"></a> "Me thynketh ye have such a chaunce<br> <a name="an_1114"></a> As shryfte wythoute repentaunce."<br> <a name="an_1115"></a> "Repentaunce? Nay, fy!" quod he,<br> <a name="an_1116"></a> "Shulde y now repente me<br> <a name="an_1117"></a> To love? Nay, certes, than were I wel<br> <a name="an_1118"></a> Wers than was Achitofel,<br> <a name="an_1119"></a> Or Anthenor, so have I joye,<br> <span class="margnote"><font color="GREEN" size="-1"><a name="an_1120">1120</a></font></span> The traytor that betraysed Troye,<br> <a name="an_1121"></a> Or the false Genelloun,<br> <a name="an_1122"></a> He that purchased the tresoun<br> <a name="an_1123"></a> Of Rowland and of Olyver.<br> <a name="an_1124"></a> Nay, while I am alyve her,<br> <a name="an_1125"></a> I nyl foryete hir never moo."<br> <a name="an_1126"></a> "Now, goode syre," quod I thoo,<br> <a name="an_1127"></a> "Ye han wel told me herebefore;<br> <a name="an_1128"></a> Hyt ys no nede to reherse it more,<br> <a name="an_1129"></a> How ye sawe hir first, and where.<br> <span class="margnote"><font color="GREEN" size="-1"><a name="an_1130">1130</a></font></span> But wolde ye tel me the manere<br> <a name="an_1131"></a> To hire which was your firste speche --<br> <a name="an_1132"></a> Therof I wolde yow beseche --<br> <a name="an_1133"></a> And how she knewe first your thoght,<br> <a name="an_1134"></a> Whether ye loved hir or noght?<br> <a name="an_1135"></a> And telleth me eke what ye have lore,<br> <a name="an_1136"></a> I herde yow telle herebefore."<br> <a name="an_1137"></a> "Yee!" seyde he, "thow nost what thow menest;<br> <a name="an_1138"></a> I have lost more than thou wenest."<br> <a name="an_1139"></a> "What los ys that?" quod I thoo;<br> <span class="margnote"><font color="GREEN" size="-1"><a name="an_1140">1140</a></font></span> "Nyl she not love yow? Ys hyt soo?<br> <a name="an_1141"></a> Or have ye oght doon amys,<br> <a name="an_1142"></a> That she hath left yow? Ys hyt this?<br> <a name="an_1143"></a> For Goddes love, telle me al."<br> <a name="an_1144"></a> "Before God," quod he, "and I shal.<br> <a name="an_1145"></a> I saye ryght as I have seyd,<br> <a name="an_1146"></a> On hir was al my love leyd,<br> <a name="an_1147"></a> And yet she nyste hyt nat, never a del<br> <a name="an_1148"></a> Noght longe tyme, leve hyt wel!<br> <a name="an_1149"></a> For be ryght siker, I durste noght<br> <span class="margnote"><font color="GREEN" size="-1"><a name="an_1150">1150</a></font></span> For al this world telle hir my thoght,<br> <a name="an_1151"></a> Ne I wolde have wraththed hir, trewely.<br> <a name="an_1152"></a> For wostow why? She was lady<br> <a name="an_1153"></a> Of the body; she had the herte,<br> <a name="an_1154"></a> And who hath that may not asterte.<br> <a name="an_1155"></a> But for to kepe me fro ydelnesse,<br> <a name="an_1156"></a> Trewly I dide my besynesse<br> <a name="an_1157"></a> To make songes, as I best koude,<br> <a name="an_1158"></a> And ofte tyme I song hem loude;<br> <a name="an_1159"></a> And made songes thus a gret del,<br> <span class="margnote"><font color="GREEN" size="-1"><a name="an_1160">1160</a></font></span> Althogh I koude not make so wel<br> <a name="an_1161"></a> Songes, ne knewe the art al,<br> <a name="an_1162"></a> As koude Lamekes sone Tubal,<br> <a name="an_1163"></a> That found out first the art of songe;<br> <a name="an_1164"></a> For as hys brothres hamers ronge<br> <a name="an_1165"></a> Upon hys anvelt up and doun,<br> <a name="an_1166"></a> Therof he took the firste soun --<br> <a name="an_1167"></a> But Grekes seyn Pictagoras,<br> <a name="an_1168"></a> That he the firste fynder was<br> <a name="an_1169"></a> Of the art (Aurora telleth so);<br> <span class="margnote"><font color="GREEN" size="-1"><a name="an_1170">1170</a></font></span> But therof no fors of hem two.<br> <a name="an_1171"></a> Algates songes thus I made<br> <a name="an_1172"></a> Of my felynge, myn herte to glade;<br> <a name="an_1173"></a> And, lo, this was [the] altherferste --<br> <a name="an_1174"></a> I not wher hyt were the werste.<br> <a name="an_1175"></a> `Lord, hyt maketh myn herte lyght<br> <a name="an_1176"></a> Whan I thenke on that swete wyght<br> <a name="an_1177"></a> That is so semely on to see;<br> <a name="an_1178"></a> And wisshe to God hit myghte so bee<br> <a name="an_1179"></a> That she wolde holde me for hir knyght,<br> <span class="margnote"><font color="GREEN" size="-1"><a name="an_1180">1180</a></font></span> My lady, that is so fair and bryght!'<br> <a name="an_1181"></a> "Now have I told thee, soth to say,<br> <a name="an_1182"></a> My firste song. Upon a day<br> <a name="an_1183"></a> I bethoghte me what woo<br> <a name="an_1184"></a> And sorwe that I suffred thoo<br> <a name="an_1185"></a> For hir, and yet she wyste hyt noght,<br> <a name="an_1186"></a> Ne telle hir durste I nat my thoght.<br> <a name="an_1187"></a> `Allas,' thoghte I, `y kan no red;<br> <a name="an_1188"></a> And but I telle hir, I [nam] but ded;<br> <a name="an_1189"></a> And yif I telle hyr, to seye ryght soth,<br> <span class="margnote"><font color="GREEN" size="-1"><a name="an_1190">1190</a></font></span> I am adred she wol be wroth.<br> <a name="an_1191"></a> Allas, what shal I thanne do?'<br> <a name="an_1192"></a> "In this debat I was so wo<br> <a name="an_1193"></a> Me thoghte myn herte braste atweyne!<br> <a name="an_1194"></a> So at the laste, soth to sayne,<br> <a name="an_1195"></a> I bethoghte me that Nature<br> <a name="an_1196"></a> Ne formed never in creature<br> <a name="an_1197"></a> So moche beaute, trewely,<br> <a name="an_1198"></a> And bounte, wythoute mercy.<br> <a name="an_1199"></a> In hope of that, my tale I tolde<br> <span class="margnote"><font color="GREEN" size="-1"><a name="an_1200">1200</a></font></span> With sorwe, as that I never sholde,<br> <a name="an_1201"></a> For nedes, and mawgree my hed,<br> <a name="an_1202"></a> I most have told hir or be ded.<br> <a name="an_1203"></a> I not wel how that I began;<br> <a name="an_1204"></a> Ful evel rehersen hyt I kan;<br> <a name="an_1205"></a> And eke, as helpe me God withal,<br> <a name="an_1206"></a> I trowe hyt was in the dismal,<br> <a name="an_1207"></a> That was the ten woundes of Egipte --<br> <a name="an_1208"></a> For many a word I over-skipte<br> <a name="an_1209"></a> In my tale, for pure fere<br> <span class="margnote"><font color="GREEN" size="-1"><a name="an_1210">1210</a></font></span> Lest my wordes mysset were.<br> <a name="an_1211"></a> With sorweful herte and woundes dede,<br> <a name="an_1212"></a> Softe and quakynge for pure drede<br> <a name="an_1213"></a> And shame, and styntynge in my tale<br> <a name="an_1214"></a> For ferde, and myn hewe al pale --<br> <a name="an_1215"></a> Ful ofte I wex bothe pale and red --<br> <a name="an_1216"></a> Bowynge to hir, I heng the hed;<br> <a name="an_1217"></a> I durste nat ones loke hir on,<br> <a name="an_1218"></a> For wit, maner, and al was goon.<br> <a name="an_1219"></a> I seyde `Mercy!' and no more.<br> <span class="margnote"><font color="GREEN" size="-1"><a name="an_1220">1220</a></font></span> Hyt nas no game; hyt sat me sore.<br> <a name="an_1221"></a> "So at the laste, soth to seyn,<br> <a name="an_1222"></a> Whan that myn hert was come ageyn,<br> <a name="an_1223"></a> To telle shortly al my speche,<br> <a name="an_1224"></a> With hool herte I gan hir beseche<br> <a name="an_1225"></a> That she wolde be my lady swete;<br> <a name="an_1226"></a> And swor, and gan hir hertely hete<br> <a name="an_1227"></a> Ever to be stedfast and trewe,<br> <a name="an_1228"></a> And love hir alwey fresshly newe,<br> <a name="an_1229"></a> And never other lady have,<br> <span class="margnote"><font color="GREEN" size="-1"><a name="an_1230">1230</a></font></span> And al hir worship for to save<br> <a name="an_1231"></a> As I best koude. I swor hir this:<br> <a name="an_1232"></a> `For youres is alle that ever ther ys<br> <a name="an_1233"></a> For evermore, myn herte swete!<br> <a name="an_1234"></a> And never to false yow, but I mete,<br> <a name="an_1235"></a> I nyl, as wys God helpe me soo!'<br> <a name="an_1236"></a> "And whan I had my tale y-doo,<br> <a name="an_1237"></a> God wot, she acounted nat a stree<br> <a name="an_1238"></a> Of al my tale, so thoghte me.<br> <a name="an_1239"></a> To telle shortly ryght as hyt ys,<br> <span class="margnote"><font color="GREEN" size="-1"><a name="an_1240">1240</a></font></span> Trewly hir answere hyt was this --<br> <a name="an_1241"></a> I kan not now wel counterfete<br> <a name="an_1242"></a> Hir wordes, but this was the grete<br> <a name="an_1243"></a> Of hir answere: she sayde `Nay'<br> <a name="an_1244"></a> Al outerly. Allas, that day<br> <a name="an_1245"></a> The sorowe I suffred and the woo<br> <a name="an_1246"></a> That trewly Cassandra, that soo<br> <a name="an_1247"></a> Bewayled the destruccioun<br> <a name="an_1248"></a> Of Troye and of Ilyoun,<br> <a name="an_1249"></a> Had never swich sorwe as I thoo.<br> <span class="margnote"><font color="GREEN" size="-1"><a name="an_1250">1250</a></font></span> I durste no more say thertoo<br> <a name="an_1251"></a> For pure fere, but stal away;<br> <a name="an_11-ch"></a> 1252 And thus I lyved ful many a day,<br> <a name="an_1253"></a> That trewely I hadde no ned<br> <a name="an_1254"></a> Ferther than my beddes hed<br> <a name="an_1255"></a> Never a day to seche sorwe;<br> <a name="an_1256"></a> I fond hyt redy every morwe,<br> <a name="an_1257"></a> For-why I loved hyr in no gere.<br> <a name="an_1258"></a> "So hit befel, another yere<br> <a name="an_1259"></a> I thoughte ones I wolde fonde<br> <span class="margnote"><font color="GREEN" size="-1"><a name="an_1260">1260</a></font></span> To do hir knowe and understonde<br> <a name="an_1261"></a> My woo; and she wel understod<br> <a name="an_1262"></a> That I ne wilned thyng but god,<br> <a name="an_1263"></a> And worship, and to kepe hir name<br> <a name="an_1264"></a> Over alle thynges, and drede hir shame,<br> <a name="an_1265"></a> And was so besy hyr to serve,<br> <a name="an_1266"></a> And pitee were I shulde sterve,<br> <a name="an_1267"></a> Syth that I wilned noon harm, ywis.<br> <a name="an_1268"></a> So whan my lady knew al this,<br> <a name="an_1269"></a> My lady yaf me al hooly<br> <span class="margnote"><font color="GREEN" size="-1"><a name="an_1270">1270</a></font></span> The noble yifte of hir mercy,<br> <a name="an_1271"></a> Savynge hir worship by al weyes --<br> <a name="an_1272"></a> Dredles, I mene noon other weyes.<br> <a name="an_1273"></a> And therwith she yaf me a ryng;<br> <a name="an_1274"></a> I trowe hyt was the firste thyng;<br> <a name="an_1275"></a> But if myn herte was ywaxe<br> <a name="an_1276"></a> Glad, that is no nede to axe!<br> <a name="an_1277"></a> As helpe me God, I was as blyve<br> <a name="an_1278"></a> Reysed as fro deth to lyve --<br> <a name="an_1279"></a> Of al happes the alderbeste,<br> <span class="margnote"><font color="GREEN" size="-1"><a name="an_1280">1280</a></font></span> The gladdest, and the moste at reste.<br> <a name="an_1281"></a> For trewely that swete wyght,<br> <a name="an_1282"></a> Whan I had wrong and she the ryght,<br> <a name="an_11-ch"></a> 1283 She wolde alway so goodly<br> <a name="an_1284"></a> Foryeve me so debonairly.<br> <a name="an_1285"></a> In al my yowthe, in al chaunce,<br> <a name="an_1286"></a> She took me in hir governaunce.<br> <a name="an_1287"></a> Therwyth she was alway so trewe<br> <a name="an_1288"></a> Our joye was ever ylyche newe;<br> <a name="an_1289"></a> Oure hertes wern so evene a payre<br> <span class="margnote"><font color="GREEN" size="-1"><a name="an_1290">1290</a></font></span> That never nas that oon contrayre<br> <a name="an_1291"></a> To that other for no woo.<br> <a name="an_1292"></a> For sothe, ylyche they suffred thoo<br> <a name="an_1293"></a> Oo blysse and eke oo sorwe bothe;<br> <a name="an_1294"></a> Ylyche they were bothe glad and wrothe;<br> <a name="an_1295"></a> Al was us oon, withoute were.<br> <a name="an_1296"></a> And thus we lyved ful many a yere<br> <a name="an_1297"></a> So wel I kan nat telle how."<br> <a name="an_1298"></a> "Sir," quod I, "where is she now?"<br> <a name="an_1299"></a> "Now?" quod he, and stynte anoon.<br> <span class="margnote"><font color="GREEN" size="-1"><a name="an_1300">1300</a></font></span> Therwith he wax as ded as stoon<br> <a name="an_1301"></a> And seyde, "Allas, that I was bore!<br> <a name="an_1302"></a> That was the los that here-before<br> <a name="an_1303"></a> I tolde the that I hadde lorn.<br> <a name="an_1304"></a> Bethenke how I seyde here-beforn,<br> <a name="an_1305"></a> `Thow wost ful lytel what thow menest;<br> <a name="an_1306"></a> I have lost more than thow wenest.'<br> <a name="an_1307"></a> God wot, allas! Ryght that was she!"<br> <a name="an_1308"></a> "Allas, sir, how? What may that be?"<br> <a name="an_1309"></a> "She ys ded!" "Nay!" "Yis, be my trouthe!"<br> <span class="margnote"><font color="GREEN" size="-1"><a name="an_1310">1310</a></font></span> "Is that youre los? Be God, hyt ys routhe!"<br> <a name="an_1311"></a> And with that word ryght anoon<br> <a name="an_1312"></a> They gan to strake forth; al was doon,<br> <a name="an_1313"></a> For that tyme, the hert-huntyng.<br> <a name="an_1314"></a> With that me thoghte that this kyng<br> <a name="an_1315"></a> Gan homwarde for to ryde<br> <a name="an_1316"></a> Unto a place, was there besyde,<br> <a name="an_1317"></a> Which was from us but a lyte --<br> <a name="an_1318"></a> A long castel with walles white,<br> <a name="an_1319"></a> Be Seynt Johan, on a ryche hil,<br> <span class="margnote"><font color="GREEN" size="-1"><a name="an_1320">1320</a></font></span> As me mette; but thus hyt fil.<br> <a name="an_1321"></a> Ryght thus me mette, as I yow telle,<br> <a name="an_1322"></a> That in the castell ther was a belle,<br> <a name="an_1323"></a> As hyt hadde smyten houres twelve.<br> <a name="an_1324"></a> Therwyth I awook myselve<br> <a name="an_1325"></a> And fond me lyinge in my bed;<br> <a name="an_1326"></a> And the book that I hadde red,<br> <a name="an_1327"></a> Of Alcione and Seys the kyng,<br> <a name="an_1328"></a> And of the goddes of slepyng,<br> <a name="an_1329"></a> I fond hyt in myn hond ful even.<br> <span class="margnote"><font color="GREEN" size="-1"><a name="an_1330">1330</a></font></span> Thoghte I, "Thys ys so queynt a sweven<br> <a name="an_1331"></a> That I wol, be processe of tyme,<br> <a name="an_1332"></a> Fonde to put this sweven in ryme<br> <a name="an_1333"></a> As I kan best, and that anoon."<br> <a name="an_1334"></a> This was my sweven; now hit ys doon.<br>  
 <p></p><hr>
 <center>
 <a href="mect50.htm">Next: The House of Fame</a></center>
 </body>