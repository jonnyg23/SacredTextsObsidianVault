<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Legends and Sagas</a> 
 <a href="../index.htm">England</a> 
 <a href="index.htm">Index</a> 
 <a href="mect57.htm">Previous</a> 
 <a href="mect59.htm">Next</a> 
 </center>
 <hr>
 <p align="CENTER"><font size="-1" color="GREEN"><a href="index.htm"><img src="img/tease.jpg"></a><br><i>The Canterbury Tales and Other Works of Chaucer (Middle English)</i>, by Geoffery Chaucer, [14th cent.], at sacred-texts.com</font></p><hr> <h4 align="center">Troilus and Criseyde</h4> <h3 align="center">Book 1</h3> <a name="an_1"></a> The double sorwe of Troilus to tellen,<br> <a name="an_2"></a> That was the kyng Priamus sone of Troye,<br> <a name="an_3"></a> In lovynge, how his aventures fellen<br> <a name="an_4"></a> Fro wo to wele, and after out of joie,<br> <a name="an_5"></a> My purpos is, er that I parte fro ye.<br> <a name="an_6"></a> Thesiphone, thow help me for t' endite<br> <a name="an_7"></a> Thise woful vers, that wepen as I write.<br> <a name="an_8"></a> To the clepe I, thow goddesse of torment,<br> <a name="an_9"></a> Thow cruwel Furie, sorwynge evere in peyne,<br> <span class="margnote"><font color="GREEN" size="-1"><a name="an_10">10</a></font></span> Help me, that am the sorwful instrument,<br> <a name="an_11"></a> That helpeth loveres, as I kan, to pleyne;<br> <a name="an_12"></a> For wel sit it, the sothe for to seyne,<br> <a name="an_13"></a> A woful wight to han a drery feere,<br> <a name="an_14"></a> And to a sorwful tale, a sory chere.<br> <a name="an_15"></a> For I, that God of Loves servantz serve,<br> <a name="an_16"></a> Ne dar to Love, for myn unliklynesse,<br> <a name="an_17"></a> Preyen for speed, al sholde I therfore sterve,<br> <a name="an_18"></a> So fer am I from his help in derknesse.<br> <a name="an_19"></a> But natheles, if this may don gladnesse<br> <span class="margnote"><font color="GREEN" size="-1"><a name="an_20">20</a></font></span> Unto any lovere, and his cause availle,<br> <a name="an_21"></a> Have he my thonk, and myn be this travaille!<br> <a name="an_22"></a> But ye loveres, that bathen in gladnesse,<br> <a name="an_23"></a> If any drope of pyte in yow be,<br> <a name="an_24"></a> Remembreth yow on passed hevynesse<br> <a name="an_25"></a> That ye han felt, and on the adversite<br> <a name="an_26"></a> Of othere folk, and thynketh how that ye<br> <a name="an_27"></a> Han felt that Love dorste yow displese,<br> <a name="an_28"></a> Or ye han wonne hym with to gret an ese.<br> <a name="an_29"></a> And preieth for hem that ben in the cas<br> <span class="margnote"><font color="GREEN" size="-1"><a name="an_30">30</a></font></span> Of Troilus, as ye may after here,<br> <a name="an_31"></a> That Love hem brynge in hevene to solas;<br> <a name="an_32"></a> And ek for me preieth to God so dere<br> <a name="an_33"></a> That I have myght to shewe, in som manere,<br> <a name="an_34"></a> Swich peyne and wo as Loves folk endure,<br> <a name="an_35"></a> In Troilus unsely aventure.<br> <a name="an_36"></a> And biddeth ek for hem that ben despeired<br> <a name="an_37"></a> In love, that nevere nyl recovered be,<br> <a name="an_38"></a> And ek for hem that falsly ben apeired<br> <a name="an_39"></a> Thorugh wikked tonges, be it he or she;<br> <span class="margnote"><font color="GREEN" size="-1"><a name="an_40">40</a></font></span> Thus biddeth God, for his benignite,<br> <a name="an_41"></a> So graunte hem soone owt of this world to pace,<br> <a name="an_42"></a> That ben despeired out of Loves grace.<br> <a name="an_43"></a> And biddeth ek for hem that ben at ese,<br> <a name="an_44"></a> That God hem graunte ay good perseveraunce,<br> <a name="an_45"></a> And sende hem myght hire ladies so to plese<br> <a name="an_46"></a> That it to Love be worship and plesaunce.<br> <a name="an_47"></a> For so hope I my sowle best avaunce,<br> <a name="an_48"></a> To prey for hem that Loves servauntz be,<br> <a name="an_49"></a> And write hire wo, and lyve in charite,<br> <span class="margnote"><font color="GREEN" size="-1"><a name="an_50">50</a></font></span> And for to have of hem compassioun,<br> <a name="an_51"></a> As though I were hire owne brother dere.<br> <a name="an_52"></a> Now herkneth with a good entencioun,<br> <a name="an_53"></a> For now wil I gon streght to my matere,<br> <a name="an_54"></a> In which ye may the double sorwes here<br> <a name="an_55"></a> Of Troilus in lovynge of Criseyde,<br> <a name="an_56"></a> And how that she forsook hym er she deyde.<br> <a name="an_57"></a> Yt is wel wist how that the Grekes stronge<br> <a name="an_58"></a> In armes with a thousand shippes wente<br> <a name="an_59"></a> To Troiewardes, and the cite longe<br> <span class="margnote"><font color="GREEN" size="-1"><a name="an_60">60</a></font></span> Assegeden, neigh ten yer er they stente,<br> <a name="an_61"></a> And in diverse wise and oon entente,<br> <a name="an_62"></a> The ravysshyng to wreken of Eleyne,<br> <a name="an_63"></a> By Paris don, they wroughten al hir peyne.<br> <a name="an_64"></a> Now fel it so that in the town ther was<br> <a name="an_65"></a> Dwellynge a lord of gret auctorite,<br> <a name="an_66"></a> A gret devyn, that clepid was Calkas,<br> <a name="an_67"></a> That in science so expert was that he<br> <a name="an_68"></a> Knew wel that Troie sholde destroied be,<br> <a name="an_69"></a> By answere of his god, that highte thus:<br> <span class="margnote"><font color="GREEN" size="-1"><a name="an_70">70</a></font></span> Daun Phebus or Appollo Delphicus.<br> <a name="an_71"></a> So whan this Calkas knew by calkulynge,<br> <a name="an_72"></a> And ek by answer of this Appollo,<br> <a name="an_73"></a> That Grekes sholden swich a peple brynge,<br> <a name="an_74"></a> Thorugh which that Troie moste ben fordo,<br> <a name="an_75"></a> He caste anon out of the town to go;<br> <a name="an_76"></a> For wel wiste he by sort that Troye sholde<br> <a name="an_77"></a> Destroyed ben, ye, wolde whoso nolde.<br> <a name="an_78"></a> For which for to departen softely<br> <a name="an_79"></a> Took purpos ful this forknowynge wise,<br> <span class="margnote"><font color="GREEN" size="-1"><a name="an_80">80</a></font></span> And to the Grekes oost ful pryvely<br> <a name="an_81"></a> He stal anon; and they, in curteys wise,<br> <a name="an_82"></a> Hym diden bothe worship and servyce,<br> <a name="an_83"></a> In trust that he hath konnynge hem to rede<br> <a name="an_84"></a> In every peril which that is to drede.<br> <a name="an_85"></a> Gret rumour gan, whan it was first aspied<br> <a name="an_86"></a> Thorugh al the town, and generaly was spoken,<br> <a name="an_87"></a> That Calkas traitour fled was and allied<br> <a name="an_88"></a> With hem of Grece, and casten to be wroken<br> <a name="an_89"></a> On hym that falsly hadde his feith so broken,<br> <span class="margnote"><font color="GREEN" size="-1"><a name="an_90">90</a></font></span> And seyden he and al his kyn at-ones<br> <a name="an_91"></a> Ben worthi for to brennen, fel and bones.<br> <a name="an_92"></a> Now hadde Calkas left in this meschaunce,<br> <a name="an_93"></a> Al unwist of this false and wikked dede,<br> <a name="an_94"></a> His doughter, which that was in gret penaunce,<br> <a name="an_95"></a> For of hire lif she was ful sore in drede,<br> <a name="an_96"></a> As she that nyste what was best to rede;<br> <a name="an_97"></a> For bothe a widewe was she and allone<br> <a name="an_98"></a> Of any frend to whom she dorste hir mone.<br> <a name="an_99"></a> Criseyde was this lady name al right.<br> <span class="margnote"><font color="GREEN" size="-1"><a name="an_100">100</a></font></span> As to my doom, in al Troies cite<br> <a name="an_101"></a> Nas non so fair, forpassynge every wight,<br> <a name="an_102"></a> So aungelik was hir natif beaute,<br> <a name="an_103"></a> That lik a thing inmortal semed she,<br> <a name="an_104"></a> As doth an hevenyssh perfit creature,<br> <a name="an_105"></a> That down were sent in scornynge of nature.<br> <a name="an_106"></a> This lady, which that alday herd at ere<br> <a name="an_107"></a> Hire fadres shame, his falsnesse and tresoun,<br> <a name="an_108"></a> Wel neigh out of hir wit for sorwe and fere,<br> <a name="an_109"></a> In widewes habit large of samyt broun,<br> <span class="margnote"><font color="GREEN" size="-1"><a name="an_110">110</a></font></span> On knees she fil biforn Ector adown<br> <a name="an_111"></a> With pitous vois, and tendrely wepynge,<br> <a name="an_112"></a> His mercy bad, hirselven excusynge.<br> <a name="an_113"></a> Now was this Ector pitous of nature,<br> <a name="an_114"></a> And saugh that she was sorwfully bigon,<br> <a name="an_115"></a> And that she was so fair a creature;<br> <a name="an_116"></a> Of his goodnesse he gladede hire anon,<br> <a name="an_117"></a> And seyde, "Lat youre fadres treson gon<br> <a name="an_118"></a> Forth with meschaunce, and ye youreself in joie<br> <a name="an_119"></a> Dwelleth with us, whil yow good list, in Troie.<br> <span class="margnote"><font color="GREEN" size="-1"><a name="an_120">120</a></font></span> "And al th' onour that men may don yow have,<br> <a name="an_121"></a> As ferforth as youre fader dwelled here,<br> <a name="an_122"></a> Ye shul have, and youre body shal men save,<br> <a name="an_123"></a> As fer as I may ought enquere or here."<br> <a name="an_124"></a> And she hym thonked with ful humble chere,<br> <a name="an_125"></a> And ofter wolde, and it hadde ben his wille,<br> <a name="an_126"></a> And took hire leve, and hom, and held hir stille.<br> <a name="an_127"></a> And in hire hous she abood with swich meyne<br> <a name="an_128"></a> As til hire honour nede was to holde;<br> <a name="an_129"></a> And whil she was dwellynge in that cite,<br> <span class="margnote"><font color="GREEN" size="-1"><a name="an_130">130</a></font></span> Kepte hir estat, and both of yonge and olde<br> <a name="an_131"></a> Ful wel biloved, and wel men of hir tolde.<br> <a name="an_132"></a> But wheither that she children hadde or noon,<br> <a name="an_133"></a> I rede it naught, therfore I late it goon.<br> <a name="an_134"></a> The thynges fellen, as they don of werre,<br> <a name="an_135"></a> Bitwixen hem of Troie and Grekes ofte;<br> <a name="an_136"></a> For som day boughten they of Troie it derre,<br> <a name="an_137"></a> And eft the Grekes founden nothing softe<br> <a name="an_138"></a> The folk of Troie; and thus Fortune on lofte<br> <a name="an_139"></a> And under eft gan hem to whielen bothe<br> <span class="margnote"><font color="GREEN" size="-1"><a name="an_140">140</a></font></span> Aftir hir course, ay whil that thei were wrothe.<br> <a name="an_141"></a> But how this town com to destruccion<br> <a name="an_142"></a> Ne falleth naught to purpos me to telle,<br> <a name="an_143"></a> For it were a long digression<br> <a name="an_144"></a> Fro my matere, and yow to long to dwelle.<br> <a name="an_145"></a> But the Troian gestes, as they felle,<br> <a name="an_146"></a> In Omer, or in Dares, or in Dite,<br> <a name="an_147"></a> Whoso that kan may rede hem as they write.<br> <a name="an_148"></a> But though that Grekes hem of Troie shetten,<br> <a name="an_149"></a> And hir cite biseged al aboute,<br> <span class="margnote"><font color="GREEN" size="-1"><a name="an_150">150</a></font></span> Hire olde usage nolde they nat letten,<br> <a name="an_151"></a> As for to honoure hir goddes ful devoute;<br> <a name="an_152"></a> But aldirmost in honour, out of doute,<br> <a name="an_153"></a> Thei hadde a relik, heet Palladion,<br> <a name="an_154"></a> That was hire trist aboven everichon.<br> <a name="an_155"></a> And so bifel, whan comen was the tyme<br> <a name="an_156"></a> Of Aperil, whan clothed is the mede<br> <a name="an_157"></a> With newe grene, of lusty Veer the pryme,<br> <a name="an_158"></a> And swote smellen floures white and rede,<br> <a name="an_159"></a> In sondry wises shewed, as I rede,<br> <span class="margnote"><font color="GREEN" size="-1"><a name="an_160">160</a></font></span> The folk of Troie hire observaunces olde,<br> <a name="an_161"></a> Palladiones feste for to holde.<br> <a name="an_162"></a> And to the temple, in al hir beste wise,<br> <a name="an_163"></a> In general ther wente many a wight,<br> <a name="an_164"></a> To herknen of Palladions servyce;<br> <a name="an_165"></a> And namely, so many a lusty knyght,<br> <a name="an_166"></a> So many a lady fressh and mayden bright,<br> <a name="an_167"></a> Ful wel arayed, both meeste, mene, and leste,<br> <a name="an_168"></a> Ye, bothe for the seson and the feste.<br> <a name="an_169"></a> Among thise othere folk was Criseyda,<br> <span class="margnote"><font color="GREEN" size="-1"><a name="an_170">170</a></font></span> In widewes habit blak; but natheles,<br> <a name="an_171"></a> Right as oure firste lettre is now an A,<br> <a name="an_172"></a> In beaute first so stood she, makeles.<br> <a name="an_173"></a> Hire goodly lokyng gladed al the prees.<br> <a name="an_174"></a> Nas nevere yet seyn thyng to ben preysed derre,<br> <a name="an_175"></a> Nor under cloude blak so bright a sterre<br> <a name="an_176"></a> As was Criseyde, as folk seyde everichone<br> <a name="an_177"></a> That hir behelden in hir blake wede.<br> <a name="an_178"></a> And yet she stood ful lowe and stille allone,<br> <a name="an_179"></a> Byhynden other folk, in litel brede,<br> <span class="margnote"><font color="GREEN" size="-1"><a name="an_180">180</a></font></span> And neigh the dore, ay undre shames drede,<br> <a name="an_181"></a> Simple of atir and debonaire of chere,<br> <a name="an_182"></a> With ful assured lokyng and manere.<br> <a name="an_183"></a> This Troilus, as he was wont to gide<br> <a name="an_184"></a> His yonge knyghtes, lad hem up and down<br> <a name="an_185"></a> In thilke large temple on every side,<br> <a name="an_186"></a> Byholding ay the ladies of the town,<br> <a name="an_187"></a> Now here, now there; for no devocioun<br> <a name="an_188"></a> Hadde he to non, to reven hym his reste,<br> <a name="an_189"></a> But gan to preise and lakken whom hym leste.<br> <span class="margnote"><font color="GREEN" size="-1"><a name="an_190">190</a></font></span> And in his walk ful faste he gan to wayten<br> <a name="an_191"></a> If knyght or squyer of his compaignie<br> <a name="an_192"></a> Gan for to syke, or lete his eighen baiten<br> <a name="an_193"></a> On any womman that he koude espye.<br> <a name="an_194"></a> He wolde smyle and holden it folye,<br> <a name="an_195"></a> And seye hym thus, "God woot, she slepeth softe<br> <a name="an_196"></a> For love of the, whan thow turnest ful ofte!<br> <a name="an_197"></a> "I have herd told, pardieux, of youre lyvynge,<br> <a name="an_198"></a> Ye loveres, and youre lewed observaunces,<br> <a name="an_199"></a> And which a labour folk han in wynnynge<br> <span class="margnote"><font color="GREEN" size="-1"><a name="an_200">200</a></font></span> Of love, and in the kepyng which doutaunces;<br> <a name="an_201"></a> And whan youre prey is lost, woo and penaunces.<br> <a name="an_202"></a> O veray fooles, nyce and blynde be ye!<br> <a name="an_203"></a> Ther nys nat oon kan war by other be."<br> <a name="an_204"></a> And with that word he gan caste up the browe,<br> <a name="an_205"></a> Ascaunces, "Loo! is this naught wisely spoken?"<br> <a name="an_206"></a> At which the God of Love gan loken rowe<br> <a name="an_207"></a> Right for despit, and shop for to ben wroken.<br> <a name="an_208"></a> He kidde anon his bowe nas naught broken;<br> <a name="an_209"></a> For sodeynly he hitte hym atte fulle --<br> <span class="margnote"><font color="GREEN" size="-1"><a name="an_210">210</a></font></span> And yet as proud a pekok kan he pulle.<br> <a name="an_211"></a> O blynde world, O blynde entencioun!<br> <a name="an_212"></a> How often falleth al the effect contraire<br> <a name="an_213"></a> Of surquidrie and foul presumpcioun;<br> <a name="an_214"></a> For kaught is proud, and kaught is debonaire.<br> <a name="an_215"></a> This Troilus is clomben on the staire,<br> <a name="an_216"></a> And litel weneth that he moot descenden;<br> <a name="an_217"></a> But alday faileth thing that fooles wenden.<br> <a name="an_218"></a> As proude Bayard gynneth for to skippe<br> <a name="an_219"></a> Out of the weye, so pryketh hym his corn,<br> <span class="margnote"><font color="GREEN" size="-1"><a name="an_220">220</a></font></span> Til he a lasshe have of the longe whippe --<br> <a name="an_221"></a> Than thynketh he, "Though I praunce al byforn<br> <a name="an_222"></a> First in the trays, ful fat and newe shorn,<br> <a name="an_223"></a> Yet am I but an hors, and horses lawe<br> <a name="an_224"></a> I moot endure, and with my feres drawe" --<br> <a name="an_225"></a> So ferde it by this fierse and proude knyght:<br> <a name="an_226"></a> Though he a worthy kynges sone were,<br> <a name="an_227"></a> And wende nothing hadde had swich myght<br> <a name="an_228"></a> Ayeyns his wille that shuld his herte stere,<br> <a name="an_229"></a> Yet with a look his herte wex a-fere,<br> <span class="margnote"><font color="GREEN" size="-1"><a name="an_230">230</a></font></span> That he that now was moost in pride above,<br> <a name="an_231"></a> Wax sodeynly moost subgit unto love.<br> <a name="an_232"></a> Forthy ensample taketh of this man,<br> <a name="an_233"></a> Ye wise, proude, and worthi folkes alle,<br> <a name="an_234"></a> To scornen Love, which that so soone kan<br> <a name="an_235"></a> The fredom of youre hertes to hym thralle;<br> <a name="an_236"></a> For evere it was, and evere it shal byfalle,<br> <a name="an_237"></a> That Love is he that alle thing may bynde,<br> <a name="an_238"></a> For may no man fordon the lawe of kynde.<br> <a name="an_239"></a> That this be soth, hath preved and doth yit.<br> <span class="margnote"><font color="GREEN" size="-1"><a name="an_240">240</a></font></span> For this trowe I ye knowen alle or some,<br> <a name="an_241"></a> Men reden nat that folk han gretter wit<br> <a name="an_242"></a> Than they that han be most with love ynome;<br> <a name="an_243"></a> And strengest folk ben therwith overcome,<br> <a name="an_244"></a> The worthiest and grettest of degree:<br> <a name="an_245"></a> This was, and is, and yet men shall it see.<br> <a name="an_246"></a> And trewelich it sit wel to be so,<br> <a name="an_247"></a> For alderwisest han therwith ben plesed;<br> <a name="an_248"></a> And they that han ben aldermost in wo,<br> <a name="an_249"></a> With love han ben comforted moost and esed;<br> <span class="margnote"><font color="GREEN" size="-1"><a name="an_250">250</a></font></span> And ofte it hath the cruel herte apesed,<br> <a name="an_251"></a> And worthi folk maad worthier of name,<br> <a name="an_252"></a> And causeth moost to dreden vice and shame.<br> <a name="an_253"></a> Now sith it may nat goodly ben withstonde,<br> <a name="an_254"></a> And is a thing so vertuous in kynde,<br> <a name="an_255"></a> Refuseth nat to Love for to ben bonde,<br> <a name="an_256"></a> Syn, as hymselven liste, he may yow bynde;<br> <a name="an_257"></a> The yerde is bet that bowen wole and wynde<br> <a name="an_258"></a> Than that that brest, and therfore I yow rede<br> <a name="an_259"></a> To folowen hym that so wel kan yow lede.<br> <span class="margnote"><font color="GREEN" size="-1"><a name="an_260">260</a></font></span> But for to tellen forth in special<br> <a name="an_261"></a> Of this kynges sone of which I tolde,<br> <a name="an_262"></a> And leten other thing collateral,<br> <a name="an_263"></a> Of hym thenke I my tale forth to holde,<br> <a name="an_264"></a> Both of his joie and of his cares colde;<br> <a name="an_265"></a> And al his werk, as touching this matere,<br> <a name="an_266"></a> For I it gan, I wol therto refere.<br> <a name="an_267"></a> Withinne the temple he wente hym forth pleyinge,<br> <a name="an_268"></a> This Troilus, of every wight aboute,<br> <a name="an_269"></a> On this lady, and now on that, lokynge,<br> <span class="margnote"><font color="GREEN" size="-1"><a name="an_270">270</a></font></span> Wher so she were of town or of withoute;<br> <a name="an_271"></a> And upon cas bifel that thorugh a route<br> <a name="an_272"></a> His eye percede, and so depe it wente,<br> <a name="an_273"></a> Til on Criseyde it smot, and ther it stente.<br> <a name="an_274"></a> And sodeynly he wax therwith astoned,<br> <a name="an_275"></a> And gan hir bet biholde in thrifty wise.<br> <a name="an_276"></a> "O mercy, God," thoughte he, "wher hastow woned,<br> <a name="an_277"></a> That art so feyr and goodly to devise?"<br> <a name="an_278"></a> Therwith his herte gan to sprede and rise,<br> <a name="an_279"></a> And softe sighed, lest men myghte hym here,<br> <span class="margnote"><font color="GREEN" size="-1"><a name="an_280">280</a></font></span> And caught ayeyn his firste pleyinge chere.<br> <a name="an_281"></a> She nas nat with the leste of hire stature,<br> <a name="an_282"></a> But alle hire lymes so wel answerynge<br> <a name="an_283"></a> Weren to wommanhod, that creature<br> <a name="an_284"></a> Was nevere lasse mannyssh in semynge;<br> <a name="an_285"></a> And ek the pure wise of hire mevynge<br> <a name="an_286"></a> Shewed wel that men myght in hire gesse<br> <a name="an_287"></a> Honour, estat, and wommanly noblesse.<br> <a name="an_288"></a> To Troilus right wonder wel with alle<br> <a name="an_289"></a> Gan for to like hire mevynge and hire chere,<br> <span class="margnote"><font color="GREEN" size="-1"><a name="an_290">290</a></font></span> Which somdel deignous was, for she let falle<br> <a name="an_291"></a> Hire look a lite aside in swich manere,<br> <a name="an_292"></a> Ascaunces, "What, may I nat stonden here?"<br> <a name="an_293"></a> And after that hir lokynge gan she lighte,<br> <a name="an_294"></a> That nevere thoughte hym seen so good a syghte.<br> <a name="an_295"></a> And of hire look in him ther gan to quyken<br> <a name="an_296"></a> So gret desir and such affeccioun,<br> <a name="an_297"></a> That in his herte botme gan to stiken<br> <a name="an_298"></a> Of hir his fixe and depe impressioun.<br> <a name="an_299"></a> And though he erst hadde poured up and down,<br> <span class="margnote"><font color="GREEN" size="-1"><a name="an_300">300</a></font></span> He was tho glad his hornes in to shrinke:<br> <a name="an_301"></a> Unnethes wiste he how to loke or wynke.<br> <a name="an_302"></a> Lo, he that leet hymselven so konnynge,<br> <a name="an_303"></a> And scorned hem that Loves peynes dryen,<br> <a name="an_304"></a> Was ful unwar that Love hadde his dwellynge<br> <a name="an_305"></a> Withinne the subtile stremes of hire yen;<br> <a name="an_306"></a> That sodeynly hym thoughte he felte dyen,<br> <a name="an_307"></a> Right with hire look, the spirit in his herte:<br> <a name="an_308"></a> Blissed be Love, that kan thus folk converte!<br> <a name="an_309"></a> She, this in blak, likynge to Troilus<br> <span class="margnote"><font color="GREEN" size="-1"><a name="an_310">310</a></font></span> Over alle thing, he stood for to biholde;<br> <a name="an_311"></a> Ne his desir, ne wherfore he stood thus,<br> <a name="an_312"></a> He neither chere made, ne word tolde;<br> <a name="an_313"></a> But from afer, his manere for to holde,<br> <a name="an_314"></a> On other thing his look som tyme he caste,<br> <a name="an_315"></a> And eft on hire, whil that servyse laste.<br> <a name="an_316"></a> And after this, nat fullich al awhaped,<br> <a name="an_317"></a> Out of the temple al esilich he wente,<br> <a name="an_318"></a> Repentynge hym that he hadde evere ijaped<br> <a name="an_319"></a> Of Loves folk, lest fully the descente<br> <span class="margnote"><font color="GREEN" size="-1"><a name="an_320">320</a></font></span> Of scorn fille on hymself; but what he mente,<br> <a name="an_321"></a> Lest it were wist on any manere syde,<br> <a name="an_322"></a> His woo he gan dissimilen and hide.<br> <a name="an_323"></a> Whan he was fro the temple thus departed,<br> <a name="an_324"></a> He streght anon unto his paleys torneth.<br> <a name="an_325"></a> Right with hire look thorugh-shoten and thorugh-darted,<br> <a name="an_326"></a> Al feyneth he in lust that he sojorneth,<br> <a name="an_327"></a> And al his chere and speche also he borneth,<br> <a name="an_328"></a> And ay of Loves servantz every while,<br> <a name="an_329"></a> Hymself to wrye, at hem he gan to smyle,<br> <span class="margnote"><font color="GREEN" size="-1"><a name="an_330">330</a></font></span> And seyde, "Lord, so ye lyve al in lest,<br> <a name="an_331"></a> Ye loveres! For the konnyngeste of yow,<br> <a name="an_332"></a> That serveth most ententiflich and best,<br> <a name="an_333"></a> Hym tit as often harm therof as prow.<br> <a name="an_334"></a> Youre hire is quyt ayeyn, ye, God woot how!<br> <a name="an_335"></a> Nought wel for wel, but scorn for good servyse.<br> <a name="an_336"></a> In feith, youre ordre is ruled in good wise!<br> <a name="an_337"></a> "In nouncerteyn ben alle youre observaunces,<br> <a name="an_338"></a> But it a sely fewe pointes be;<br> <a name="an_339"></a> Ne no thing asketh so gret attendaunces<br> <span class="margnote"><font color="GREEN" size="-1"><a name="an_340">340</a></font></span> As doth youre lay, and that knowe alle ye;<br> <a name="an_341"></a> But that is nat the worste, as mote I the!<br> <a name="an_342"></a> But, tolde I yow the worste point, I leve,<br> <a name="an_343"></a> Al seyde I soth, ye wolden at me greve.<br> <a name="an_344"></a> "But take this: that ye loveres ofte eschuwe,<br> <a name="an_345"></a> Or elles doon, of good entencioun,<br> <a name="an_346"></a> Ful ofte thi lady wol it mysconstruwe,<br> <a name="an_347"></a> And deme it harm in hire oppynyoun;<br> <a name="an_348"></a> And yet if she, for other enchesoun,<br> <a name="an_349"></a> Be wroth, than shaltow have a groyn anon.<br> <span class="margnote"><font color="GREEN" size="-1"><a name="an_350">350</a></font></span> Lord, wel is hym that may ben of yow oon!"<br> <a name="an_351"></a> But for al this, whan that he say his tyme,<br> <a name="an_352"></a> He held his pees -- non other boote hym gayned --<br> <a name="an_353"></a> For love bigan his fetheres so to lyme<br> <a name="an_354"></a> That wel unnethe until his folk he fayned<br> <a name="an_355"></a> That other besy nedes hym destrayned;<br> <a name="an_356"></a> For wo was hym, that what to doon he nyste,<br> <a name="an_357"></a> But bad his folk to gon wher that hem liste.<br> <a name="an_358"></a> And whan that he in chambre was allone,<br> <a name="an_359"></a> He doun upon his beddes feet hym sette,<br> <span class="margnote"><font color="GREEN" size="-1"><a name="an_360">360</a></font></span> And first he gan to sike, and eft to grone,<br> <a name="an_361"></a> And thought ay on hire so, withouten lette,<br> <a name="an_362"></a> That, as he sat and wook, his spirit mette<br> <a name="an_363"></a> That he hire saugh a-temple, and al the wise<br> <a name="an_364"></a> Right of hire look, and gan it newe avise.<br> <a name="an_365"></a> Thus gan he make a mirour of his mynde<br> <a name="an_366"></a> In which he saugh al holly hire figure,<br> <a name="an_367"></a> And that he wel koude in his herte fynde.<br> <a name="an_368"></a> It was to hym a right good aventure<br> <a name="an_369"></a> To love swich oon, and if he dede his cure<br> <span class="margnote"><font color="GREEN" size="-1"><a name="an_370">370</a></font></span> To serven hir, yet myghte he falle in grace,<br> <a name="an_371"></a> Or ellis for oon of hire servantz pace.<br> <a name="an_372"></a> Imagenynge that travaille nor grame<br> <a name="an_373"></a> Ne myghte for so goodly oon be lorn<br> <a name="an_374"></a> As she, ne hym for his desir no shame,<br> <a name="an_375"></a> Al were it wist, but in pris and up-born<br> <a name="an_376"></a> Of alle lovers wel more than biforn,<br> <a name="an_377"></a> Thus argumented he in his gynnynge,<br> <a name="an_378"></a> Ful unavysed of his woo comynge.<br> <a name="an_379"></a> Thus took he purpos loves craft to suwe,<br> <span class="margnote"><font color="GREEN" size="-1"><a name="an_380">380</a></font></span> And thoughte he wolde werken pryvely,<br> <a name="an_381"></a> First to hiden his desir in muwe<br> <a name="an_382"></a> From every wight yborn, al outrely,<br> <a name="an_383"></a> But he myghte ought recovered be therby,<br> <a name="an_384"></a> Remembryng hym that love to wide yblowe<br> <a name="an_385"></a> Yelt bittre fruyt, though swete seed be sowe.<br> <a name="an_386"></a> And over al this, yet muchel more he thoughte<br> <a name="an_387"></a> What for to speke, and what to holden inne;<br> <a name="an_388"></a> And what to arten hire to love he soughte,<br> <a name="an_389"></a> And on a song anon-right to bygynne,<br> <span class="margnote"><font color="GREEN" size="-1"><a name="an_390">390</a></font></span> And gan loude on his sorwe for to wynne;<br> <a name="an_391"></a> For with good hope he gan fully assente<br> <a name="an_392"></a> Criseyde for to love, and nought repente.<br> <a name="an_393"></a> And of his song naught only the sentence,<br> <a name="an_394"></a> As writ myn auctour called Lollius,<br> <a name="an_395"></a> But pleinly, save oure tonges difference,<br> <a name="an_396"></a> I dar wel seyn, in al, that Troilus<br> <a name="an_397"></a> Seyde in his song, loo, every word right thus<br> <a name="an_398"></a> As I shal seyn; and whoso list it here,<br> <a name="an_399"></a> Loo, next this vers he may it fynden here.<br> <span class="margnote"><font color="GREEN" size="-1"><a name="an_400">400</a></font></span> "If no love is, O God, what fele I so?<br> <a name="an_401"></a> And if love is, what thing and which is he?<br> <a name="an_402"></a> If love be good, from whennes cometh my woo?<br> <a name="an_403"></a> If it be wikke, a wonder thynketh me,<br> <a name="an_404"></a> When every torment and adversite<br> <a name="an_405"></a> That cometh of hym may to me savory thinke,<br> <a name="an_406"></a> For ay thurst I, the more that ich it drynke.<br> <a name="an_407"></a> "And if that at myn owen lust I brenne,<br> <a name="an_408"></a> From whennes cometh my waillynge and my pleynte?<br> <a name="an_409"></a> If harm agree me, wherto pleyne I thenne?<br> <span class="margnote"><font color="GREEN" size="-1"><a name="an_410">410</a></font></span> I noot, ne whi unwery that I feynte.<br> <a name="an_411"></a> O quike deth, O swete harm so queynte,<br> <a name="an_412"></a> How may of the in me swich quantite,<br> <a name="an_413"></a> But if that I consente that it be?<br> <a name="an_414"></a> "And if that I consente, I wrongfully<br> <a name="an_415"></a> Compleyne, iwis. Thus possed to and fro,<br> <a name="an_416"></a> Al sterelees withinne a boot am I<br> <a name="an_417"></a> Amydde the see, bitwixen wyndes two,<br> <a name="an_418"></a> That in contrarie stonden evere mo.<br> <a name="an_419"></a> Allas, what is this wondre maladie?<br> <span class="margnote"><font color="GREEN" size="-1"><a name="an_420">420</a></font></span> For hote of cold, for cold of hote, I dye."<br> <a name="an_421"></a> And to the God of Love thus seyde he<br> <a name="an_422"></a> With pitous vois, "O lord, now youres is<br> <a name="an_423"></a> My spirit, which that oughte youres be.<br> <a name="an_424"></a> Yow thanke I, lord, that han me brought to this.<br> <a name="an_425"></a> But wheither goddesse or womman, iwis,<br> <a name="an_426"></a> She be, I not, which that ye do me serve;<br> <a name="an_427"></a> But as hire man I wol ay lyve and sterve.<br> <a name="an_428"></a> "Ye stonden in hir eighen myghtily,<br> <a name="an_429"></a> As in a place unto youre vertu digne;<br> <span class="margnote"><font color="GREEN" size="-1"><a name="an_430">430</a></font></span> Wherfore, lord, if my service or I<br> <a name="an_431"></a> May liken yow, so beth to me benigne;<br> <a name="an_432"></a> For myn estat roial I here resigne<br> <a name="an_433"></a> Into hire hond, and with ful humble chere<br> <a name="an_434"></a> Bicome hir man, as to my lady dere."<br> <a name="an_435"></a> In hym ne deyned spare blood roial<br> <a name="an_436"></a> The fyr of love -- wherfro God me blesse --<br> <a name="an_437"></a> Ne him forbar in no degree, for al<br> <a name="an_438"></a> His vertu or his excellent prowesse,<br> <a name="an_439"></a> But held hym as his thral lowe in destresse,<br> <span class="margnote"><font color="GREEN" size="-1"><a name="an_440">440</a></font></span> And brende hym so in soundry wise ay newe,<br> <a name="an_441"></a> That sexti tyme a day he loste his hewe.<br> <a name="an_442"></a> So muche, day by day, his owene thought,<br> <a name="an_443"></a> For lust to hire, gan quiken and encresse,<br> <a name="an_444"></a> That every other charge he sette at nought.<br> <a name="an_445"></a> Forthi ful ofte, his hote fir to cesse,<br> <a name="an_446"></a> To sen hire goodly lok he gan to presse;<br> <a name="an_447"></a> For therby to ben esed wel he wende,<br> <a name="an_448"></a> And ay the ner he was, the more he brende.<br> <a name="an_449"></a> For ay the ner the fir, the hotter is --<br> <span class="margnote"><font color="GREEN" size="-1"><a name="an_450">450</a></font></span> This, trowe I, knoweth al this compaignye;<br> <a name="an_451"></a> But were he fer or ner, I dar sey this:<br> <a name="an_452"></a> By nyght or day, for wisdom or folye,<br> <a name="an_453"></a> His herte, which that is his brestez ye,<br> <a name="an_454"></a> Was ay on hire, that fairer was to sene<br> <a name="an_455"></a> Than evere were Eleyne or Polixene.<br> <a name="an_456"></a> Ek of the day ther passed nought an houre<br> <a name="an_457"></a> That to hymself a thousand tyme he seyde,<br> <a name="an_458"></a> "Good goodly, to whom serve I and laboure<br> <a name="an_459"></a> As I best kan, now wolde God, Criseyde,<br> <span class="margnote"><font color="GREEN" size="-1"><a name="an_460">460</a></font></span> Ye wolden on me rewe, er that I deyde!<br> <a name="an_461"></a> My dere herte, allas, myn hele and hewe<br> <a name="an_462"></a> And lif is lost, but ye wol on me rewe!"<br> <a name="an_463"></a> Alle other dredes weren from him fledde,<br> <a name="an_464"></a> Both of th' assege and his savacioun;<br> <a name="an_465"></a> N' yn him desir noon other fownes bredde,<br> <a name="an_466"></a> But argumentes to his conclusioun:<br> <a name="an_467"></a> That she of him wolde han compassioun,<br> <a name="an_468"></a> And he to ben hire man while he may dure.<br> <a name="an_469"></a> Lo, here his lif, and from the deth his cure!<br> <span class="margnote"><font color="GREEN" size="-1"><a name="an_470">470</a></font></span> The sharpe shoures felle of armes preve<br> <a name="an_471"></a> That Ector or his othere brethren diden<br> <a name="an_472"></a> Ne made hym only therfore ones meve;<br> <a name="an_473"></a> And yet was he, where so men wente or riden,<br> <a name="an_474"></a> Founde oon the beste, and longest tyme abiden<br> <a name="an_475"></a> Ther peril was, and dide ek swich travaille<br> <a name="an_476"></a> In armes, that to thenke it was merveille.<br> <a name="an_477"></a> But for non hate he to the Grekes hadde,<br> <a name="an_478"></a> Ne also for the rescous of the town,<br> <a name="an_479"></a> Ne made hym thus in armes for to madde,<br> <span class="margnote"><font color="GREEN" size="-1"><a name="an_480">480</a></font></span> But only, lo, for this conclusioun:<br> <a name="an_481"></a> To liken hire the bet for his renoun.<br> <a name="an_482"></a> Fro day to day in armes so he spedde<br> <a name="an_483"></a> That the Grekes as the deth him dredde.<br> <a name="an_484"></a> And fro this forth tho refte hym love his slep,<br> <a name="an_485"></a> And made his mete his foo, and ek his sorwe<br> <a name="an_486"></a> Gan multiplie, that, whoso tok kep,<br> <a name="an_487"></a> It shewed in his hewe both eve and morwe.<br> <a name="an_488"></a> Therfor a title he gan him for to borwe<br> <a name="an_489"></a> Of other siknesse, lest men of hym wende<br> <span class="margnote"><font color="GREEN" size="-1"><a name="an_490">490</a></font></span> That the hote fir of love hym brende,<br> <a name="an_491"></a> And seyde he hadde a fevere and ferde amys.<br> <a name="an_492"></a> But how it was, certeyn, kan I nat seye,<br> <a name="an_493"></a> If that his lady understood nat this,<br> <a name="an_494"></a> Or feynede hire she nyste, oon of the tweye;<br> <a name="an_495"></a> But wel I rede that, by no manere weye,<br> <a name="an_496"></a> Ne semed it that she of hym roughte,<br> <a name="an_497"></a> Or of his peyne, or whatsoevere he thoughte.<br> <a name="an_498"></a> But thanne felte this Troilus swich wo<br> <a name="an_499"></a> That he was wel neigh wood; for ay his drede<br> <span class="margnote"><font color="GREEN" size="-1"><a name="an_500">500</a></font></span> Was this, that she som wight hadde loved so,<br> <a name="an_501"></a> That nevere of hym she wolde han taken hede,<br> <a name="an_502"></a> For which hym thoughte he felte his herte blede;<br> <a name="an_503"></a> Ne of his wo ne dorste he nat bygynne<br> <a name="an_504"></a> To tellen hir, for al this world to wynne.<br> <a name="an_505"></a> But whan he hadde a space from his care,<br> <a name="an_506"></a> Thus to hymself ful ofte he gan to pleyne;<br> <a name="an_507"></a> He seyde, "O fool, now artow in the snare,<br> <a name="an_508"></a> That whilom japedest at loves peyne.<br> <a name="an_509"></a> Now artow hent, now gnaw thin owen cheyne!<br> <span class="margnote"><font color="GREEN" size="-1"><a name="an_510">510</a></font></span> Thow were ay wont ech lovere reprehende<br> <a name="an_511"></a> Of thing fro which thou kanst the nat defende.<br> <a name="an_512"></a> "What wol now every lovere seyn of the,<br> <a name="an_513"></a> If this be wist, but evere in thin absence<br> <a name="an_514"></a> Laughen in scorn, and seyn, `Loo, ther goth he<br> <a name="an_515"></a> That is the man of so gret sapience,<br> <a name="an_516"></a> That held us loveres leest in reverence.<br> <a name="an_517"></a> Now, thanked God, he may gon in the daunce<br> <a name="an_518"></a> Of hem that Love list febly for to avaunce.'<br> <a name="an_519"></a> "But, O thow woful Troilus, God wolde,<br> <span class="margnote"><font color="GREEN" size="-1"><a name="an_520">520</a></font></span> Sith thow most loven thorugh thi destine,<br> <a name="an_521"></a> That thow beset were on swich oon that sholde<br> <a name="an_522"></a> Know al thi wo, al lakked hir pitee!<br> <a name="an_523"></a> But also cold in love towardes the<br> <a name="an_524"></a> Thi lady is as frost in wynter moone,<br> <a name="an_525"></a> And thow fordon as snow in fire is soone.<br> <a name="an_526"></a> "God wold I were aryved in the port<br> <a name="an_527"></a> Of deth, to which my sorwe wol me lede!<br> <a name="an_528"></a> A, Lord, to me it were a gret comfort;<br> <a name="an_529"></a> Than were I quyt of languisshyng in drede;<br> <span class="margnote"><font color="GREEN" size="-1"><a name="an_530">530</a></font></span> For, be myn hidde sorwe iblowe on brede,<br> <a name="an_531"></a> I shal byjaped ben a thousand tyme<br> <a name="an_532"></a> More than that fol of whos folie men ryme.<br> <a name="an_533"></a> "But now help, God, and ye, swete, for whom<br> <a name="an_534"></a> I pleyne, ikaught, ye, nevere wight so faste!<br> <a name="an_535"></a> O mercy, dere herte, and help me from<br> <a name="an_536"></a> The deth, for I, whil that my lyf may laste,<br> <a name="an_537"></a> More than myself wol love yow to my laste;<br> <a name="an_538"></a> And with som frendly lok gladeth me, swete,<br> <a name="an_539"></a> Though nevere more thing ye me byheete."<br> <span class="margnote"><font color="GREEN" size="-1"><a name="an_540">540</a></font></span> Thise wordes, and ful many an other to,<br> <a name="an_541"></a> He spak, and called evere in his compleynte<br> <a name="an_542"></a> Hire name, for to tellen hire his wo,<br> <a name="an_543"></a> Til neigh that he in salte teres dreynte.<br> <a name="an_544"></a> Al was for nought: she herde nat his pleynte;<br> <a name="an_545"></a> And whan that he bythought on that folie,<br> <a name="an_546"></a> A thousand fold his wo gan multiplie.<br> <a name="an_547"></a> Bywayling in his chambre thus allone,<br> <a name="an_548"></a> A frend of his that called was Pandare<br> <a name="an_549"></a> Com oones in unwar, and herde hym groone,<br> <span class="margnote"><font color="GREEN" size="-1"><a name="an_550">550</a></font></span> And say his frend in swich destresse and care:<br> <a name="an_551"></a> "Allas," quod he, "who causeth al this fare?<br> <a name="an_552"></a> O mercy, God! What unhap may this meene?<br> <a name="an_553"></a> Han now thus soone Grekes maad yow leene?<br> <a name="an_554"></a> "Or hastow som remors of conscience,<br> <a name="an_555"></a> And art now falle in som devocioun,<br> <a name="an_556"></a> And wailest for thi synne and thin offence,<br> <a name="an_557"></a> And hast for ferde caught attricioun?<br> <a name="an_558"></a> God save hem that biseged han oure town,<br> <a name="an_559"></a> That so kan leye oure jolite on presse,<br> <span class="margnote"><font color="GREEN" size="-1"><a name="an_560">560</a></font></span> And bringe oure lusty folk to holynesse!"<br> <a name="an_561"></a> Thise wordes seyde he for the nones alle,<br> <a name="an_562"></a> That with swich thing he myght hym angry maken,<br> <a name="an_563"></a> And with angre don his wo to falle,<br> <a name="an_564"></a> As for the tyme, and his corage awaken.<br> <a name="an_565"></a> But wel he wist, as fer as tonges spaken,<br> <a name="an_566"></a> Ther nas a man of gretter hardinesse<br> <a name="an_567"></a> Thanne he, ne more desired worthinesse.<br> <a name="an_568"></a> "What cas," quod Troilus, "or what aventure<br> <a name="an_569"></a> Hath gided the to sen me langwisshinge,<br> <span class="margnote"><font color="GREEN" size="-1"><a name="an_570">570</a></font></span> That am refus of every creature?<br> <a name="an_571"></a> But for the love of God, at my preyinge,<br> <a name="an_572"></a> Go hennes awey; for certes my deyinge<br> <a name="an_573"></a> Wol the disese, and I mot nedes deye;<br> <a name="an_574"></a> Therfore go wey, ther is na more to seye.<br> <a name="an_575"></a> "But if thow wene I be thus sik for drede,<br> <a name="an_576"></a> It is naught so, and therfore scorne nought.<br> <a name="an_577"></a> Ther is another thing I take of hede<br> <a name="an_578"></a> Wel more than aught the Grekes han yet wrought,<br> <a name="an_579"></a> Which cause is of my deth, for sorowe and thought;<br> <span class="margnote"><font color="GREEN" size="-1"><a name="an_580">580</a></font></span> But though that I now telle it the ne leste,<br> <a name="an_581"></a> Be thow naught wroth; I hide it for the beste."<br> <a name="an_582"></a> This Pandare, that neigh malt for wo and routhe,<br> <a name="an_583"></a> Ful ofte seyde, "Allas, what may this be?<br> <a name="an_584"></a> Now frend," quod he, "if evere love or trouthe<br> <a name="an_585"></a> Hath ben, or is, bitwixen the and me,<br> <a name="an_586"></a> Ne do thow nevere swich a crueltee<br> <a name="an_587"></a> To hiden fro thi frend so gret a care!<br> <a name="an_588"></a> Wostow naught wel that it am I, Pandare?<br> <a name="an_589"></a> "I wol parten with the al thi peyne,<br> <span class="margnote"><font color="GREEN" size="-1"><a name="an_590">590</a></font></span> If it be so I do the no comfort,<br> <a name="an_591"></a> As it is frendes right, soth for to seyne,<br> <a name="an_592"></a> To entreparten wo as glad desport.<br> <a name="an_593"></a> I have, and shal, for trewe or fals report,<br> <a name="an_594"></a> In wrong and right iloved the al my lyve:<br> <a name="an_595"></a> Hid nat thi wo fro me, but telle it blyve."<br> <a name="an_596"></a> Than gan this sorwful Troylus to syke,<br> <a name="an_597"></a> And seide hym thus: "God leve it be my beste<br> <a name="an_598"></a> To telle it the; for sith it may the like,<br> <a name="an_599"></a> Yet wol I telle it, though myn herte breste.<br> <span class="margnote"><font color="GREEN" size="-1"><a name="an_600">600</a></font></span> And wel woot I thow mayst do me no reste;<br> <a name="an_601"></a> But lest thow deme I truste nat to the,<br> <a name="an_602"></a> Now herke, frend, for thus it stant with me.<br> <a name="an_603"></a> "Love, ayeins the which whoso defendeth<br> <a name="an_604"></a> Hymselven most, hym alderlest avaylleth,<br> <a name="an_605"></a> With disespeyr so sorwfulli me offendeth,<br> <a name="an_606"></a> That streight unto the deth myn herte sailleth.<br> <a name="an_607"></a> Therto desir so brennyngly me assailleth,<br> <a name="an_608"></a> That to ben slayn it were a gretter joie<br> <a name="an_609"></a> To me than kyng of Grece ben and Troye.<br> <span class="margnote"><font color="GREEN" size="-1"><a name="an_610">610</a></font></span> "Suffiseth this, my fulle frend Pandare,<br> <a name="an_611"></a> That I have seyd, for now wostow my wo;<br> <a name="an_612"></a> And for the love of God, my colde care,<br> <a name="an_613"></a> So hide it wel -- I tolde it nevere to mo,<br> <a name="an_614"></a> For harmes myghten folwen mo than two<br> <a name="an_615"></a> If it were wist -- but be thow in gladnesse,<br> <a name="an_616"></a> And lat me sterve, unknowe, of my destresse."<br> <a name="an_617"></a> "How hastow thus unkyndely and longe<br> <a name="an_618"></a> Hid this fro me, thow fol?" quod Pandarus.<br> <a name="an_619"></a> "Paraunter thow myghte after swich oon longe,<br> <span class="margnote"><font color="GREEN" size="-1"><a name="an_620">620</a></font></span> That myn avys anoon may helpen us."<br> <a name="an_621"></a> "This were a wonder thing," quod Troilus;<br> <a name="an_622"></a> "Thow koudest nevere in love thiselven wisse.<br> <a name="an_623"></a> How devel maistow brynge me to blisse?"<br> <a name="an_624"></a> "Ye, Troilus, now herke," quod Pandare;<br> <a name="an_625"></a> "Though I be nyce, it happeth often so,<br> <a name="an_626"></a> That oon that excesse doth ful yvele fare<br> <a name="an_627"></a> By good counseil kan kepe his frend therfro.<br> <a name="an_628"></a> I have myself ek seyn a blynd man goo<br> <a name="an_629"></a> Ther as he fel that couth. loken wide;<br> <span class="margnote"><font color="GREEN" size="-1"><a name="an_630">630</a></font></span> A fool may ek a wis-man ofte gide.<br> <a name="an_631"></a> "A wheston is no kervyng instrument,<br> <a name="an_632"></a> But yet it maketh sharppe kervyng tolis;<br> <a name="an_633"></a> And there thow woost that I have aught myswent,<br> <a name="an_634"></a> Eschuw thow that, for swich thing to the scole is.<br> <a name="an_635"></a> Thus often wise men ben war by foolys.<br> <a name="an_636"></a> If thow do so, thi wit is wel bewared;<br> <a name="an_637"></a> By his contrarie is every thyng declared.<br> <a name="an_638"></a> "For how myghte evere swetnesse han ben knowe<br> <a name="an_639"></a> To him that nevere tasted bitternesse?<br> <span class="margnote"><font color="GREEN" size="-1"><a name="an_640">640</a></font></span> Ne no man may ben inly glad, I trowe,<br> <a name="an_641"></a> That nevere was in sorwe or som destresse.<br> <a name="an_642"></a> Eke whit by blak, by shame ek worthinesse,<br> <a name="an_643"></a> Ech set by other, more for other semeth,<br> <a name="an_644"></a> As men may se, and so the wyse it demeth.<br> <a name="an_645"></a> "Sith thus of two contraries is o lore,<br> <a name="an_646"></a> I, that have in love so ofte assayed<br> <a name="an_647"></a> Grevances, oughte konne, and wel the more,<br> <a name="an_648"></a> Counseillen the of that thow art amayed.<br> <a name="an_649"></a> Ek the ne aughte nat ben yvel appayed,<br> <span class="margnote"><font color="GREEN" size="-1"><a name="an_650">650</a></font></span> Though I desyre with the for to bere<br> <a name="an_651"></a> Thyn hevy charge; it shal the lasse dere.<br> <a name="an_652"></a> "I woot wel that it fareth thus be me<br> <a name="an_653"></a> As to thi brother, Paris, an herdesse<br> <a name="an_654"></a> Which that icleped was Oenone<br> <a name="an_655"></a> Wrot in a compleynte of hir hevynesse.<br> <a name="an_656"></a> Yee say the lettre that she wrot, I gesse?"<br> <a name="an_657"></a> "Nay, nevere yet, ywys," quod Troilus.<br> <a name="an_658"></a> "Now," quod Pandare, "herkne, it was thus:<br> <a name="an_659"></a> "`Phebus, that first fond art of medicyne,'<br> <span class="margnote"><font color="GREEN" size="-1"><a name="an_660">660</a></font></span> Quod she, `and couth. in every wightes care<br> <a name="an_661"></a> Remedye and reed, by herbes he knew fyne,<br> <a name="an_662"></a> Yet to hymself his konnyng was ful bare,<br> <a name="an_663"></a> For love hadde hym so bounden in a snare,<br> <a name="an_664"></a> Al for the doughter of the kyng Amete,<br> <a name="an_665"></a> That al his craft ne koude his sorwes bete.'<br> <a name="an_666"></a> "Right so fare I, unhappyly for me.<br> <a name="an_667"></a> I love oon best, and that me smerteth sore;<br> <a name="an_668"></a> And yet, peraunter, kan I reden the<br> <a name="an_669"></a> And nat myself; repreve me na more.<br> <span class="margnote"><font color="GREEN" size="-1"><a name="an_670">670</a></font></span> I have no cause, I woot wel, for to sore<br> <a name="an_671"></a> As doth an hauk that listeth for to pleye;<br> <a name="an_672"></a> But to thin help yet somwhat kan I seye.<br> <a name="an_673"></a> "And of o thing right siker maistow be,<br> <a name="an_674"></a> That certein, for to dyen in the peyne,<br> <a name="an_675"></a> That I shal nevere mo discoveren the;<br> <a name="an_676"></a> Ne, by my trouthe, I kepe nat restreyne<br> <a name="an_677"></a> The fro thi love, theigh that it were Eleyne<br> <a name="an_678"></a> That is thi brother wif, if ich it wiste:<br> <a name="an_679"></a> Be what she be, and love hire as the liste!<br> <span class="margnote"><font color="GREEN" size="-1"><a name="an_680">680</a></font></span> "Therfore, as frend, fullich in me assure,<br> <a name="an_681"></a> And tel me plat what is th' enchesoun<br> <a name="an_682"></a> And final cause of wo that ye endure;<br> <a name="an_683"></a> For douteth nothyng, myn entencioun<br> <a name="an_684"></a> Nis nat to yow of reprehencioun,<br> <a name="an_685"></a> To speke as now, for no wight may byreve<br> <a name="an_686"></a> A man to love, tyl that hym list to leve.<br> <a name="an_687"></a> "And witteth wel that bothe two ben vices:<br> <a name="an_688"></a> Mistrusten alle, or elles alle leve.<br> <a name="an_689"></a> But wel I woot, the mene of it no vice is,<br> <span class="margnote"><font color="GREEN" size="-1"><a name="an_690">690</a></font></span> For to trusten som wight is a preve<br> <a name="an_691"></a> Of trouth; and forthi wolde I fayn remeve<br> <a name="an_692"></a> Thi wrong conseyte, and do the som wyght triste<br> <a name="an_693"></a> Thi wo to telle; and tel me, if the liste.<br> <a name="an_694"></a> "The wise seith, `Wo hym that is allone,<br> <a name="an_695"></a> For, and he falle, he hath non helpe to ryse';<br> <a name="an_696"></a> And sith thow hast a felawe, tel thi mone;<br> <a name="an_697"></a> For this nys naught, certein, the nexte wyse<br> <a name="an_698"></a> To wynnen love -- as techen us the wyse --<br> <a name="an_699"></a> To walwe and wepe as Nyobe the queene,<br> <span class="margnote"><font color="GREEN" size="-1"><a name="an_700">700</a></font></span> Whos teres yet in marble ben yseene.<br> <a name="an_701"></a> "Lat be thy wepyng and thi drerynesse,<br> <a name="an_702"></a> And lat us lissen wo with oother speche;<br> <a name="an_703"></a> So may thy woful tyme seme lesse.<br> <a name="an_704"></a> Delyte nat in wo thi wo to seche,<br> <a name="an_705"></a> As don thise foles that hire sorwes eche<br> <a name="an_706"></a> With sorwe, whan thei han mysaventure,<br> <a name="an_707"></a> And listen naught to seche hem other cure.<br> <a name="an_708"></a> "Men seyn, `to wrecche is consolacioun<br> <a name="an_709"></a> To have another felawe in hys peyne.'<br> <span class="margnote"><font color="GREEN" size="-1"><a name="an_710">710</a></font></span> That owghte wel ben oure opynyoun,<br> <a name="an_711"></a> For bothe thow and I of love we pleyne.<br> <a name="an_712"></a> So ful of sorwe am I, soth for to seyne,<br> <a name="an_713"></a> That certeinly namore harde grace<br> <a name="an_714"></a> May sitte on me, for-why ther is no space.<br> <a name="an_715"></a> "If God wol, thow art nat agast of me,<br> <a name="an_716"></a> Lest I wolde of thi lady the bygyle!<br> <a name="an_717"></a> Thow woost thyself whom that I love, parde,<br> <a name="an_718"></a> As I best kan, gon sithen longe while.<br> <a name="an_719"></a> And sith thow woost I do it for no wyle,<br> <span class="margnote"><font color="GREEN" size="-1"><a name="an_720">720</a></font></span> And sith I am he that thow trustest moost,<br> <a name="an_721"></a> Tel me somwhat, syn al my wo thow woost."<br> <a name="an_722"></a> Yet Troilus for al this no word seyde,<br> <a name="an_723"></a> But longe he ley as stylle as he ded were;<br> <a name="an_724"></a> And after this with sikynge he abreyde,<br> <a name="an_725"></a> And to Pandarus vois he lente his ere,<br> <a name="an_726"></a> And up his eighen caste he, that in feere<br> <a name="an_727"></a> Was Pandarus, lest that in frenesie<br> <a name="an_728"></a> He sholde falle, or elles soone dye;<br> <a name="an_729"></a> And cryde "Awake!" ful wonderlich and sharpe;<br> <span class="margnote"><font color="GREEN" size="-1"><a name="an_730">730</a></font></span> "What! Slombrestow as in a litargie?<br> <a name="an_731"></a> Or artow lik an asse to the harpe,<br> <a name="an_732"></a> That hereth sown whan men the strynges plye,<br> <a name="an_733"></a> But in his mynde of that no melodie<br> <a name="an_734"></a> May sinken hym to gladen, for that he<br> <a name="an_735"></a> So dul ys of his bestialite?"<br> <a name="an_736"></a> And with that, Pandare of his wordes stente;<br> <a name="an_737"></a> And Troilus yet hym nothyng answerde,<br> <a name="an_738"></a> For-why to tellen nas nat his entente<br> <a name="an_739"></a> To nevere no man, for whom that he so ferde;<br> <span class="margnote"><font color="GREEN" size="-1"><a name="an_740">740</a></font></span> For it is seyd, "Men maketh ofte a yerde<br> <a name="an_741"></a> With which the maker is hymself ybeten<br> <a name="an_742"></a> In sondry manere," as thise wyse treten,<br> <a name="an_743"></a> And namelich in his counseil tellynge<br> <a name="an_744"></a> That toucheth love that oughte ben secree;<br> <a name="an_745"></a> For of himself it wol ynough out sprynge,<br> <a name="an_746"></a> But if that it the bet governed be.<br> <a name="an_747"></a> Ek som tyme it is a craft to seme fle<br> <a name="an_748"></a> Fro thyng whych in effect men hunte faste;<br> <a name="an_749"></a> Al this gan Troilus in his herte caste.<br> <span class="margnote"><font color="GREEN" size="-1"><a name="an_750">750</a></font></span> But natheles, whan he hadde herd hym crye<br> <a name="an_751"></a> "Awake!" he gan to syken wonder soore,<br> <a name="an_752"></a> And seyde, "Frend, though that I stylle lye,<br> <a name="an_753"></a> I am nat deef. Now pees, and crye namore,<br> <a name="an_754"></a> For I have herd thi wordes and thi lore;<br> <a name="an_755"></a> But suffre me my meschief to bywaille,<br> <a name="an_756"></a> For thy proverbes may me naught availle.<br> <a name="an_757"></a> "Nor other cure kanstow non for me;<br> <a name="an_758"></a> Ek I nyl nat ben cured; I wol deye.<br> <a name="an_759"></a> What knowe I of the queene Nyobe?<br> <span class="margnote"><font color="GREEN" size="-1"><a name="an_760">760</a></font></span> Lat be thyne olde ensaumples, I the preye."<br> <a name="an_761"></a> "No," quod Pandarus, "therfore I seye,<br> <a name="an_762"></a> Swych is delit of foles to bywepe<br> <a name="an_763"></a> Hire wo, but seken bote they ne kepe.<br> <a name="an_764"></a> "Now knowe I that ther reson in the failleth.<br> <a name="an_765"></a> But tel me, if I wiste what she were<br> <a name="an_766"></a> For whom that the al this mysaunter ailleth,<br> <a name="an_767"></a> Dorstestow that I tolde in hire ere<br> <a name="an_768"></a> Thi wo, sith thow darst naught thiself for feere,<br> <a name="an_769"></a> And hire bysoughte on the to han som routhe?"<br> <span class="margnote"><font color="GREEN" size="-1"><a name="an_770">770</a></font></span> "Why, nay," quod he, "by God and by my trouthe!"<br> <a name="an_771"></a> "What, nat as bisyly," quod Pandarus,<br> <a name="an_772"></a> "As though myn owene lyf lay on this nede?"<br> <a name="an_773"></a> "No, certes, brother," quod this Troilus,<br> <a name="an_774"></a> "And whi? For that thow scholdest nevere spede."<br> <a name="an_775"></a> "Wostow that wel?" -- "Ye, that is out of drede,"<br> <a name="an_776"></a> Quod Troilus; "for al that evere ye konne,<br> <a name="an_777"></a> She nyl to noon swich wrecche as I ben wonne."<br> <a name="an_778"></a> Quod Pandarus, "Allas! What may this be,<br> <a name="an_779"></a> That thow dispeired art thus causeles?<br> <span class="margnote"><font color="GREEN" size="-1"><a name="an_780">780</a></font></span> What! lyveth nat thi lady, bendiste?<br> <a name="an_781"></a> How wostow so that thow art graceles?<br> <a name="an_782"></a> Swich yvel is nat alwey booteles.<br> <a name="an_783"></a> Why, put nat impossible thus thi cure,<br> <a name="an_784"></a> Syn thyng to come is oft in aventure.<br> <a name="an_785"></a> "I graunte wel that thow endurest wo<br> <a name="an_786"></a> As sharp as doth he Ticius in helle,<br> <a name="an_787"></a> Whos stomak foughles tiren evere moo<br> <a name="an_788"></a> That hightyn volturis, as bokes telle;<br> <a name="an_789"></a> But I may nat endure that thow dwelle<br> <span class="margnote"><font color="GREEN" size="-1"><a name="an_790">790</a></font></span> In so unskilful an oppynyoun<br> <a name="an_791"></a> That of thi wo is no curacioun.<br> <a name="an_792"></a> "But oones nyltow, for thy coward herte,<br> <a name="an_793"></a> And for thyn ire and folissh wilfulnesse,<br> <a name="an_794"></a> For wantrust, tellen of thy sorwes smerte,<br> <a name="an_795"></a> Ne to thyn owen help don bysynesse<br> <a name="an_796"></a> As muche as speke a resoun moore or lesse,<br> <a name="an_797"></a> But list as he that lest of nothyng recche.<br> <a name="an_798"></a> What womman koude loven swich a wrecche?<br> <a name="an_799"></a> "What may she demen oother of thy deeth,<br> <span class="margnote"><font color="GREEN" size="-1"><a name="an_800">800</a></font></span> If thow thus deye, and she not why it is,<br> <a name="an_801"></a> But that for feere is yolden up thy breth,<br> <a name="an_802"></a> For Grekes han biseged us, iwys?<br> <a name="an_803"></a> Lord, which a thonk than shaltow han of this!<br> <a name="an_804"></a> Thus wol she seyn, and al the town attones,<br> <a name="an_805"></a> `The wrecche is ded, the devel have his bones!'<br> <a name="an_806"></a> "Thow mayst allone here wepe and crye and knele --<br> <a name="an_807"></a> But love a womman that she woot it nought,<br> <a name="an_808"></a> And she wol quyte it that thow shalt nat fele;<br> <a name="an_809"></a> Unknowe, unkist, and lost that is unsought.<br> <span class="margnote"><font color="GREEN" size="-1"><a name="an_810">810</a></font></span> What, many a man hath love ful deere ybought<br> <a name="an_811"></a> Twenty wynter that his lady wiste,<br> <a name="an_812"></a> That nevere yet his lady mouth he kiste.<br> <a name="an_813"></a> "What sholde he therfore fallen in dispayr,<br> <a name="an_814"></a> Or be recreant for his owne tene,<br> <a name="an_815"></a> Or slen hymself, al be his lady fair?<br> <a name="an_816"></a> Nay, nay, but evere in oon be fressh and grene<br> <a name="an_817"></a> To serve and love his deere hertes queene,<br> <a name="an_818"></a> And thynk it is a guerdon hire to serve,<br> <a name="an_819"></a> A thousand fold moore than he kan deserve."<br> <span class="margnote"><font color="GREEN" size="-1"><a name="an_820">820</a></font></span> Of that word took hede Troilus,<br> <a name="an_821"></a> And thoughte anon what folie he was inne,<br> <a name="an_822"></a> And how that soth hym seyde Pandarus,<br> <a name="an_823"></a> That for to slen hymself myght he nat wynne,<br> <a name="an_824"></a> But bothe don unmanhod and a synne,<br> <a name="an_825"></a> And of his deth his lady naught to wite;<br> <a name="an_826"></a> For of his wo, God woot, she knew ful lite.<br> <a name="an_827"></a> And with that thought he gan ful sore syke,<br> <a name="an_828"></a> And seyde, "Allas! What is me best to do?"<br> <a name="an_829"></a> To whom Pandare answered, "If the like,<br> <span class="margnote"><font color="GREEN" size="-1"><a name="an_830">830</a></font></span> The beste is that thow telle me al thi wo;<br> <a name="an_831"></a> And have my trouthe, but thow it fynde so<br> <a name="an_832"></a> I be thi boote, er that it be ful longe,<br> <a name="an_833"></a> To pieces do me drawe and sithen honge!"<br> <a name="an_834"></a> "Ye, so thow seyst," quod Troilus tho, "allas!<br> <a name="an_835"></a> But, God woot, it is naught the rather so.<br> <a name="an_836"></a> Ful hard were it to helpen in this cas,<br> <a name="an_837"></a> For wel fynde I that Fortune is my fo;<br> <a name="an_838"></a> Ne al the men that riden konne or go<br> <a name="an_839"></a> May of hire cruel whiel the harm withstonde;<br> <span class="margnote"><font color="GREEN" size="-1"><a name="an_840">840</a></font></span> For as hire list she pleyeth with free and bonde."<br> <a name="an_841"></a> Quod Pandarus, "Than blamestow Fortune<br> <a name="an_842"></a> For thow art wroth; ye, now at erst I see.<br> <a name="an_843"></a> Woost thow nat wel that Fortune is comune<br> <a name="an_844"></a> To everi manere wight in som degree?<br> <a name="an_845"></a> And yet thow hast this comfort, lo, parde,<br> <a name="an_846"></a> That, as hire joies moten overgon,<br> <a name="an_847"></a> So mote hire sorwes passen everechon.<br> <a name="an_848"></a> "For if hire whiel stynte any thyng to torne,<br> <a name="an_849"></a> Than cessed she Fortune anon to be.<br> <span class="margnote"><font color="GREEN" size="-1"><a name="an_850">850</a></font></span> Now, sith hire whiel by no way may sojourne,<br> <a name="an_851"></a> What woostow if hire mutabilite<br> <a name="an_852"></a> Right as thyselven list wol don by the,<br> <a name="an_853"></a> Or that she be naught fer fro thyn helpynge?<br> <a name="an_854"></a> Paraunter thow hast cause for to synge.<br> <a name="an_855"></a> "And therfore wostow what I the biseche?<br> <a name="an_856"></a> Lat be thy wo and tornyng to the grounde;<br> <a name="an_857"></a> For whoso list have helyng of his leche,<br> <a name="an_858"></a> To hym byhoveth first unwre his wownde.<br> <a name="an_859"></a> To Cerberus yn helle ay be I bounde,<br> <span class="margnote"><font color="GREEN" size="-1"><a name="an_860">860</a></font></span> Were it for my suster, al thy sorwe,<br> <a name="an_861"></a> By my wil she sholde al be thyn to-morwe.<br> <a name="an_862"></a> "Look up, I seye, and telle me what she is<br> <a name="an_863"></a> Anon, that I may gon about thy nede.<br> <a name="an_864"></a> Knowe ich hire aught? For my love, telle me this.<br> <a name="an_865"></a> Thanne wolde I hopen rather for to spede."<br> <a name="an_866"></a> Tho gan the veyne of Troilus to blede,<br> <a name="an_867"></a> For he was hit, and wax al reed for shame.<br> <a name="an_868"></a> "A ha!" quod Pandare; "Here bygynneth game."<br> <a name="an_869"></a> And with that word he gan hym for to shake,<br> <span class="margnote"><font color="GREEN" size="-1"><a name="an_870">870</a></font></span> And seyde, "Thef, thow shalt hyre name telle."<br> <a name="an_871"></a> But tho gan sely Troilus for to quake<br> <a name="an_872"></a> As though men sholde han led hym into helle,<br> <a name="an_873"></a> And seyde, "Allas, of al my wo the welle,<br> <a name="an_874"></a> Thanne is my swete fo called Criseyde!"<br> <a name="an_875"></a> And wel neigh with the word for feere he deide.<br> <a name="an_876"></a> And whan that Pandare herde hire name nevene,<br> <a name="an_877"></a> Lord, he was glad, and seyde, "Frend so deere,<br> <a name="an_878"></a> Now far aright, for Joves name in hevene.<br> <a name="an_879"></a> Love hath byset the wel; be of good cheere!<br> <span class="margnote"><font color="GREEN" size="-1"><a name="an_880">880</a></font></span> For of good name and wisdom and manere<br> <a name="an_881"></a> She hath ynough, and ek of gentilesse.<br> <a name="an_882"></a> If she be fayr, thow woost thyself, I gesse,<br> <a name="an_883"></a> "Ne nevere saugh a more bountevous<br> <a name="an_884"></a> Of hire estat, n' a gladder, ne of speche<br> <a name="an_885"></a> A frendlyer, n' a more gracious<br> <a name="an_886"></a> For to do wel, ne lasse hadde nede to seche<br> <a name="an_887"></a> What for to don; and al this bet to eche,<br> <a name="an_888"></a> In honour, to as fer as she may strecche,<br> <a name="an_889"></a> A kynges herte semeth by hyrs a wrecche.<br> <span class="margnote"><font color="GREEN" size="-1"><a name="an_890">890</a></font></span> "And forthi loke of good comfort thow be;<br> <a name="an_891"></a> For certeinly, the ferste poynt is this<br> <a name="an_892"></a> Of noble corage and wel ordeyne,<br> <a name="an_893"></a> A man to have pees with hymself, ywis.<br> <a name="an_894"></a> So oghtist thow, for noht but good it is<br> <a name="an_895"></a> To love wel, and in a worthy place;<br> <a name="an_896"></a> The oghte not to clepe it hap, but grace.<br> <a name="an_897"></a> "And also thynk, and therwith glade the,<br> <a name="an_898"></a> That sith thy lady vertuous is al,<br> <a name="an_899"></a> So foloweth it that there is some pitee<br> <span class="margnote"><font color="GREEN" size="-1"><a name="an_900">900</a></font></span> Amonges alle thise other in general;<br> <a name="an_901"></a> And forthi se that thow, in special,<br> <a name="an_902"></a> Requere naught that is ayeyns hyre name;<br> <a name="an_903"></a> For vertu streccheth naught hymself to shame.<br> <a name="an_904"></a> "But wel is me that evere that I was born,<br> <a name="an_905"></a> That thow biset art in so good a place;<br> <a name="an_906"></a> For by my trouthe, in love I dorste have sworn<br> <a name="an_907"></a> The sholde nevere han tid thus fayr a grace.<br> <a name="an_908"></a> And wostow why? For thow were wont to chace<br> <a name="an_909"></a> At Love in scorn, and for despit him calle<br> <span class="margnote"><font color="GREEN" size="-1"><a name="an_910">910</a></font></span> `Seynt Idiot, lord of thise foles alle.'<br> <a name="an_911"></a> "How often hastow maad thi nyce japes,<br> <a name="an_912"></a> And seyd that Loves servantz everichone<br> <a name="an_913"></a> Of nycete ben verray Goddes apes;<br> <a name="an_914"></a> And some wolde mucche hire mete allone,<br> <a name="an_915"></a> Liggyng abedde, and make hem for to grone;<br> <a name="an_916"></a> And som, thow seydest, hadde a blaunche fevere,<br> <a name="an_917"></a> And preydest God he sholde nevere kevere.<br> <a name="an_918"></a> "And som of hem took on hym, for the cold,<br> <a name="an_919"></a> More than ynough, so seydestow ful ofte.<br> <span class="margnote"><font color="GREEN" size="-1"><a name="an_920">920</a></font></span> And som han feyned ofte tyme, and told<br> <a name="an_921"></a> How that they waken, whan thei slepen softe;<br> <a name="an_922"></a> And thus they wolde han brought hemself alofte,<br> <a name="an_923"></a> And natheles were under at the laste.<br> <a name="an_924"></a> Thus seydestow, and japedest ful faste.<br> <a name="an_925"></a> "Yet seydestow that for the moore part<br> <a name="an_926"></a> Thise loveres wolden speke in general,<br> <a name="an_927"></a> And thoughten that it was a siker art,<br> <a name="an_928"></a> For faylyng, for t' assaien overal.<br> <a name="an_929"></a> Now may I jape of the, if that I shal;<br> <span class="margnote"><font color="GREEN" size="-1"><a name="an_930">930</a></font></span> But natheles, though that I sholde deye,<br> <a name="an_931"></a> That thow art non of tho, I dorste saye.<br> <a name="an_932"></a> "Now bet thi brest, and sey to God of Love,<br> <a name="an_933"></a> `Thy grace, lord, for now I me repente,<br> <a name="an_934"></a> If I mysspak, for now myself I love.'<br> <a name="an_935"></a> Thus sey with al thyn herte in good entente."<br> <a name="an_936"></a> Quod Troilus, "A, lord! I me consente,<br> <a name="an_937"></a> And preye to the my japes thow foryive,<br> <a name="an_938"></a> And I shal nevere more whyle I live."<br> <a name="an_939"></a> "Thow seist wel," quod Pandare, "and now I hope<br> <span class="margnote"><font color="GREEN" size="-1"><a name="an_940">940</a></font></span> That thow the goddes wrathe hast al apesed;<br> <a name="an_941"></a> And sithen thow hast wopen many a drope,<br> <a name="an_942"></a> And seyd swych thyng wherwith thi god is plesed,<br> <a name="an_943"></a> Now wolde nevere god but thow were esed!<br> <a name="an_944"></a> And thynk wel, she of whom rist al thi wo<br> <a name="an_945"></a> Hereafter may thy comfort be also.<br> <a name="an_946"></a> "For thilke grownd that bereth the wedes wikke<br> <a name="an_947"></a> Bereth ek thise holsom herbes, as ful ofte<br> <a name="an_948"></a> Next the foule netle, rough and thikke,<br> <a name="an_949"></a> The rose waxeth swoote and smothe and softe;<br> <span class="margnote"><font color="GREEN" size="-1"><a name="an_950">950</a></font></span> And next the valeye is the hil o-lofte;<br> <a name="an_951"></a> And next the derke nyght the glade morwe;<br> <a name="an_952"></a> And also joie is next the fyn of sorwe.<br> <a name="an_953"></a> "Now loke that atempre be thi bridel,<br> <a name="an_954"></a> And for the beste ay suffre to the tyde,<br> <a name="an_955"></a> Or elles al oure labour is on ydel:<br> <a name="an_956"></a> He hasteth wel that wisely kan abyde.<br> <a name="an_957"></a> Be diligent and trewe, and ay wel hide;<br> <a name="an_958"></a> Be lusty, fre; persevere in thy servyse,<br> <a name="an_959"></a> And al is wel, if thow werke in this wyse.<br> <span class="margnote"><font color="GREEN" size="-1"><a name="an_960">960</a></font></span> "But he that departed is in everi place<br> <a name="an_961"></a> Is nowher hol, as writen clerkes wyse.<br> <a name="an_962"></a> What wonder is, though swich oon have no grace?<br> <a name="an_963"></a> Ek wostow how it fareth of som servise,<br> <a name="an_964"></a> As plaunte a tree or herbe, in sondry wyse,<br> <a name="an_965"></a> And on the morwe pulle it up as blyve!<br> <a name="an_966"></a> No wonder is, though it may nevere thryve.<br> <a name="an_967"></a> "And sith that God of Love hath the bistowed<br> <a name="an_968"></a> In place digne unto thi worthinesse,<br> <a name="an_969"></a> Stond faste, for to good port hastow rowed;<br> <span class="margnote"><font color="GREEN" size="-1"><a name="an_970">970</a></font></span> And of thiself, for any hevynesse,<br> <a name="an_971"></a> Hope alwey wel; for, but if drerinesse<br> <a name="an_972"></a> Or over-haste oure bothe labour shende,<br> <a name="an_973"></a> I hope of this to maken a good ende.<br> <a name="an_974"></a> "And wostow why I am the lasse afered<br> <a name="an_975"></a> Of this matere with my nece trete?<br> <a name="an_976"></a> For this have I herd seyd of wyse lered,<br> <a name="an_977"></a> Was nevere man or womman yet bigete<br> <a name="an_978"></a> That was unapt to suffren loves hete,<br> <a name="an_979"></a> Celestial, or elles love of kynde;<br> <span class="margnote"><font color="GREEN" size="-1"><a name="an_980">980</a></font></span> Forthy som grace I hope in hire to fynde.<br> <a name="an_981"></a> "And for to speke of hire in specyal,<br> <a name="an_982"></a> Hire beaute to bithynken and hire youthe,<br> <a name="an_983"></a> It sit hire naught to ben celestial<br> <a name="an_984"></a> As yet, though that hire liste bothe and kowthe;<br> <a name="an_985"></a> But trewely, it sate hire wel right nowthe<br> <a name="an_986"></a> A worthi knyght to loven and cherice,<br> <a name="an_987"></a> And but she do, I holde it for a vice.<br> <a name="an_988"></a> "Wherfore I am, and wol ben, ay redy<br> <a name="an_989"></a> To peyne me to do yow this servyse;<br> <span class="margnote"><font color="GREEN" size="-1"><a name="an_990">990</a></font></span> For bothe yow to plese thus hope I<br> <a name="an_991"></a> Herafterward; for ye ben bothe wyse,<br> <a name="an_992"></a> And konne it counseil kepe in swych a wyse<br> <a name="an_993"></a> That no man shal the wiser of it be;<br> <a name="an_994"></a> And so we may ben gladed alle thre.<br> <a name="an_995"></a> "And, by my trouthe, I have right now of the<br> <a name="an_996"></a> A good conceyte in my wit, as I gesse,<br> <a name="an_997"></a> And what it is, I wol now that thow se.<br> <a name="an_998"></a> I thenke, sith that Love, of his goodnesse,<br> <a name="an_999"></a> Hath the converted out of wikkednesse,<br> <span class="margnote"><font color="GREEN" size="-1"><a name="an_1000">1000</a></font></span> That thow shalt ben the beste post, I leve,<br> <a name="an_1001"></a> Of al his lay, and moost his foos to greve.<br> <a name="an_1002"></a> "Ensample why, se now thise wise clerkes,<br> <a name="an_1003"></a> That erren aldermost ayeyn a lawe,<br> <a name="an_1004"></a> And ben converted from hire wikked werkes<br> <a name="an_1005"></a> Thorugh grace of God that list hem to hym drawe,<br> <a name="an_1006"></a> Thanne arn thise folk that han moost God in awe,<br> <a name="an_1007"></a> And strengest feythed ben, I undirstonde,<br> <a name="an_1008"></a> And konne an errowr alderbest withstonde."<br> <a name="an_1009"></a> Whan Troilus hadde herd Pandare assented<br> <span class="margnote"><font color="GREEN" size="-1"><a name="an_1010">1010</a></font></span> To ben his help in lovyng of Cryseyde,<br> <a name="an_1011"></a> Weex of his wo, as who seith, untormented,<br> <a name="an_1012"></a> But hotter weex his love, and thus he seyde,<br> <a name="an_1013"></a> With sobre chere, although his herte pleyde:<br> <a name="an_1014"></a> "Now blisful Venus helpe, er that I sterve,<br> <a name="an_1015"></a> Of the, Pandare, I mowe som thank deserve.<br> <a name="an_1016"></a> "But, deere frend, how shal my wo be lesse<br> <a name="an_1017"></a> Til this be doon? And good, ek telle me this:<br> <a name="an_1018"></a> How wiltow seyn of me and my destresse,<br> <a name="an_1019"></a> Lest she be wroth -- this drede I moost, ywys --<br> <span class="margnote"><font color="GREEN" size="-1"><a name="an_1020">1020</a></font></span> Or nyl nat here or trowen how it is.<br> <a name="an_1021"></a> Al this drede I, and ek for the manere<br> <a name="an_1022"></a> Of the, hire em, she nyl no swich thyng here."<br> <a name="an_1023"></a> Quod Pandarus, "Thow hast a ful gret care<br> <a name="an_1024"></a> Lest that the cherl may falle out of the moone!<br> <a name="an_1025"></a> Whi, Lord! I hate of the thi nyce fare!<br> <a name="an_1026"></a> Whi, entremete of that thow hast to doone!<br> <a name="an_1027"></a> For Goddes love, I bidde the a boone:<br> <a name="an_1028"></a> So lat m' alone, and it shal be thi beste."<br> <a name="an_1029"></a> "Whi, frend," quod he, "now do right as the leste.<br> <span class="margnote"><font color="GREEN" size="-1"><a name="an_1030">1030</a></font></span> "But herke, Pandare, o word, for I nolde<br> <a name="an_1031"></a> That thow in me wendest so gret folie,<br> <a name="an_1032"></a> That to my lady I desiren sholde<br> <a name="an_1033"></a> That toucheth harm or any vilenye;<br> <a name="an_1034"></a> For dredeles me were levere dye<br> <a name="an_1035"></a> Than she of me aught elles understode<br> <a name="an_1036"></a> But that that myghte sownen into goode."<br> <a name="an_1037"></a> Tho lough this Pandare, and anon answerde,<br> <a name="an_1038"></a> "And I thi borugh? Fy! No wight doth but so.<br> <a name="an_1039"></a> I roughte naught though that she stood and herde<br> <span class="margnote"><font color="GREEN" size="-1"><a name="an_1040">1040</a></font></span> How that thow seist! but farewel, I wol go.<br> <a name="an_1041"></a> Adieu! Be glad! God spede us bothe two!<br> <a name="an_1042"></a> Yef me this labour and this bisynesse,<br> <a name="an_1043"></a> And of my spede be thyn al that swetnesse."<br> <a name="an_1044"></a> Tho Troilus gan doun on knees to falle,<br> <a name="an_1045"></a> And Pandare in his armes hente faste,<br> <a name="an_1046"></a> And seyde, "Now, fy on the Grekes alle!<br> <a name="an_1047"></a> Yet, parde, God shal helpe us atte laste.<br> <a name="an_1048"></a> And dredelees, if that my lyf may laste,<br> <a name="an_1049"></a> And God toforn, lo, som of hem shal smerte;<br> <span class="margnote"><font color="GREEN" size="-1"><a name="an_1050">1050</a></font></span> And yet m' athenketh that this avant m' asterte!<br> <a name="an_1051"></a> "Now, Pandare, I kan na more seye,<br> <a name="an_1052"></a> But, thow wis, thow woost, thow maist, thow art al!<br> <a name="an_1053"></a> My lif, my deth, hol in thyn hond I leye.<br> <a name="an_1054"></a> Help now!" Quod he, "Yis, by mi trowthe, I shal."<br> <a name="an_1055"></a> "God yelde the, frend, and this in special,"<br> <a name="an_1056"></a> Quod Troilus, "that thow me recomande<br> <a name="an_1057"></a> To hire that to the deth me may comande."<br> <a name="an_1058"></a> This Pandarus, tho desirous to serve<br> <a name="an_1059"></a> His fulle frend, than seyde in this manere:<br> <span class="margnote"><font color="GREEN" size="-1"><a name="an_1060">1060</a></font></span> "Farwell, and thenk I wol thi thank deserve!<br> <a name="an_1061"></a> Have here my trowthe, and that thow shalt wel here."<br> <a name="an_1062"></a> And went his wey, thenkyng on this matere,<br> <a name="an_1063"></a> And how he best myghte hire biseche of grace,<br> <a name="an_1064"></a> And fynde a tyme therto, and a place.<br> <a name="an_1065"></a> For everi wight that hath an hous to founde<br> <a name="an_1066"></a> Ne renneth naught the werk for to bygynne<br> <a name="an_1067"></a> With rakel hond, but he wol bide a stounde,<br> <a name="an_1068"></a> And sende his hertes line out fro withinne<br> <a name="an_1069"></a> Aldirfirst his purpos for to wynne.<br> <span class="margnote"><font color="GREEN" size="-1"><a name="an_1070">1070</a></font></span> Al this Pandare in his herte thoughte,<br> <a name="an_1071"></a> And caste his werk ful wisely or he wroughte.<br> <a name="an_1072"></a> But Troilus lay tho no lenger down,<br> <a name="an_1073"></a> But up anon upon his stede bay,<br> <a name="an_1074"></a> And in the feld he pleyde tho leoun;<br> <a name="an_1075"></a> Wo was that Grek that with hym mette a-day!<br> <a name="an_1076"></a> And in the town his manere tho forth ay<br> <a name="an_1077"></a> So goodly was, and gat hym so in grace,<br> <a name="an_1078"></a> That ecch hym loved that loked on his face.<br> <a name="an_1079"></a> For he bicom the frendlieste wight,<br> <span class="margnote"><font color="GREEN" size="-1"><a name="an_1080">1080</a></font></span> The gentilest, and ek the mooste fre,<br> <a name="an_1081"></a> The thriftiest, and oon the beste knyght<br> <a name="an_1082"></a> That in his tyme was or myghte be;<br> <a name="an_1083"></a> Dede were his japes and his cruelte,<br> <a name="an_1084"></a> His heighe port and his manere estraunge,<br> <a name="an_1085"></a> And ecch of tho gan for a vertu chaunge.<br> <a name="an_1086"></a> Now lat us stynte of Troilus a stounde,<br> <a name="an_1087"></a> That fareth lik a man that hurt is soore,<br> <a name="an_1088"></a> And is somdeel of akyngge of his wownde<br> <a name="an_1089"></a> Ylissed wel, but heeled no deel moore,<br> <span class="margnote"><font color="GREEN" size="-1"><a name="an_1090">1090</a></font></span> And, as an esy pacyent, the loore<br> <a name="an_1091"></a> Abit of hym that gooth aboute his cure;<br> <a name="an_1092"></a> And thus he dryeth forth his aventure.<br>  
 <p></p><hr>
 <center>
 <a href="mect59.htm">Next: Book 2</a></center>
 </body>