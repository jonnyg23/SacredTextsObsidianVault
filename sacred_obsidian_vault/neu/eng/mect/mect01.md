<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Legends and Sagas</a> 
 <a href="../index.htm">England</a> 
 <a href="index.htm">Index</a> 
 <a href="mect00.htm">Previous</a> 
 <a href="mect02.htm">Next</a> 
 </center>
 <hr>
 <p align="CENTER"><font size="-1" color="GREEN"><a href="index.htm"><img src="img/tease.jpg"></a><br><i>The Canterbury Tales and Other Works of Chaucer (Middle English)</i>, by Geoffery Chaucer, [14th cent.], at sacred-texts.com</font></p><hr> <h4 align="center">The Canterbury Tales</h4> <h3 align="center">The Knight's Tale</h3> <a name="an_859"></a> Whilom, as olde stories tellen us,<br> <span class="margnote"><font color="GREEN" size="-1"><a name="an_860">860</a></font></span> Ther was a duc that highte Theseus;<br> <a name="an_861"></a> Of Atthenes he was lord and governour,<br> <a name="an_862"></a> And in his tyme swich a conquerour<br> <a name="an_863"></a> That gretter was ther noon under the sonne.<br> <a name="an_864"></a> Ful many a riche contree hadde he wonne;<br> <a name="an_865"></a> What with his wysdom and his chivalrie,<br> <a name="an_866"></a> He conquered al the regne of Femenye,<br> <a name="an_867"></a> That whilom was ycleped Scithia,<br> <a name="an_868"></a> And weddede the queene Ypolita,<br> <a name="an_869"></a> And broghte hire hoom with hym in his contree<br> <span class="margnote"><font color="GREEN" size="-1"><a name="an_870">870</a></font></span> With muchel glorie and greet solempnytee,<br> <a name="an_871"></a> And eek hir yonge suster Emelye.<br> <a name="an_872"></a> And thus with victorie and with melodye<br> <a name="an_873"></a> Lete I this noble duc to Atthenes ryde,<br> <a name="an_874"></a> And al his hoost in armes hym bisyde.<br> <a name="an_875"></a> And certes, if it nere to long to heere,<br> <a name="an_876"></a> I wolde have toold yow fully the manere<br> <a name="an_877"></a> How wonnen was the regne of Femenye<br> <a name="an_878"></a> By Theseus and by his chivalrye;<br> <a name="an_879"></a> And of the grete bataille for the nones<br> <span class="margnote"><font color="GREEN" size="-1"><a name="an_880">880</a></font></span> Bitwixen Atthenes and Amazones;<br> <a name="an_881"></a> And how asseged was Ypolita,<br> <a name="an_882"></a> The faire, hardy queene of Scithia;<br> <a name="an_883"></a> And of the feste that was at hir weddynge,<br> <a name="an_884"></a> And of the tempest at hir hoom-comynge;<br> <a name="an_885"></a> But al that thyng I moot as now forbere.<br> <a name="an_886"></a> I have, God woot, a large feeld to ere,<br> <a name="an_887"></a> And wayke been the oxen in my plough.<br> <a name="an_888"></a> The remenant of the tale is long ynough.<br> <a name="an_889"></a> I wol nat letten eek noon of this route;<br> <span class="margnote"><font color="GREEN" size="-1"><a name="an_890">890</a></font></span> Lat every felawe telle his tale aboute,<br> <a name="an_891"></a> And lat se now who shal the soper wynne;<br> <a name="an_892"></a> And ther I lefte, I wol ayeyn bigynne.<br> <a name="an_893"></a> This duc, of whom I make mencioun,<br> <a name="an_894"></a> Whan he was come almoost unto the toun,<br> <a name="an_895"></a> In al his wele and in his mooste pride,<br> <a name="an_896"></a> He was war, as he caste his eye aside,<br> <a name="an_897"></a> Where that ther kneled in the heighe weye<br> <a name="an_898"></a> A compaignye of ladyes, tweye and tweye,<br> <a name="an_899"></a> Ech after oother clad in clothes blake;<br> <span class="margnote"><font color="GREEN" size="-1"><a name="an_900">900</a></font></span> But swich a cry and swich a wo they make<br> <a name="an_901"></a> That in this world nys creature lyvynge<br> <a name="an_902"></a> That herde swich another waymentynge;<br> <a name="an_903"></a> And of this cry they nolde nevere stenten<br> <a name="an_904"></a> Til they the reynes of his brydel henten.<br> <a name="an_905"></a> "What folk been ye, that at myn hom-comynge<br> <a name="an_906"></a> Perturben so my feste with criynge?"<br> <a name="an_907"></a> Quod Theseus. "Have ye so greet envye<br> <a name="an_908"></a> Of myn honour, that thus compleyne and crye?<br> <a name="an_909"></a> Or who hath yow mysboden or offended?<br> <span class="margnote"><font color="GREEN" size="-1"><a name="an_910">910</a></font></span> And telleth me if it may been amended,<br> <a name="an_911"></a> And why that ye been clothed thus in blak."<br> <a name="an_912"></a> The eldeste lady of hem alle spak,<br> <a name="an_913"></a> Whan she hadde swowned with a deedly cheere,<br> <a name="an_914"></a> That it was routhe for to seen and heere;<br> <a name="an_915"></a> She seyde, "Lord, to whom Fortune hath yiven<br> <a name="an_916"></a> Victorie, and as a conqueror to lyven,<br> <a name="an_917"></a> Nat greveth us youre glorie and youre honour,<br> <a name="an_918"></a> But we biseken mercy and socour.<br> <a name="an_919"></a> Have mercy on oure wo and oure distresse!<br> <span class="margnote"><font color="GREEN" size="-1"><a name="an_920">920</a></font></span> Som drope of pitee, thurgh thy gentillesse,<br> <a name="an_921"></a> Upon us wrecched wommen lat thou falle,<br> <a name="an_922"></a> For, certes, lord, ther is noon of us alle<br> <a name="an_923"></a> That she ne hath been a duchesse or a queene.<br> <a name="an_924"></a> Now be we caytyves, as it is wel seene,<br> <a name="an_925"></a> Thanked be Fortune and hire false wheel,<br> <a name="an_926"></a> That noon estaat assureth to be weel.<br> <a name="an_927"></a> And certes, lord, to abyden youre presence,<br> <a name="an_928"></a> Heere in this temple of the goddesse Clemence<br> <a name="an_929"></a> We han ben waitynge al this fourtenyght.<br> <span class="margnote"><font color="GREEN" size="-1"><a name="an_930">930</a></font></span> Now help us, lord, sith it is in thy myght.<br> <a name="an_931"></a> "I, wrecche, which that wepe and wayle thus,<br> <a name="an_932"></a> Was whilom wyf to kyng Cappaneus,<br> <a name="an_933"></a> That starf at Thebes -- cursed be that day! --<br> <a name="an_934"></a> And alle we that been in this array<br> <a name="an_935"></a> And maken al this lamentacioun,<br> <a name="an_936"></a> We losten alle oure housbondes at that toun,<br> <a name="an_937"></a> Whil that the seege theraboute lay.<br> <a name="an_938"></a> And yet now the olde Creon -- weylaway! --<br> <a name="an_939"></a> That lord is now of Thebes the citee,<br> <span class="margnote"><font color="GREEN" size="-1"><a name="an_940">940</a></font></span> Fulfild of ire and of iniquitee,<br> <a name="an_941"></a> He, for despit and for his tirannye,<br> <a name="an_942"></a> To do the dede bodyes vileynye<br> <a name="an_943"></a> Of alle oure lordes whiche that been yslawe,<br> <a name="an_944"></a> Hath alle the bodyes on an heep ydrawe,<br> <a name="an_945"></a> And wol nat suffren hem, by noon assent,<br> <a name="an_946"></a> Neither to been yburyed nor ybrent,<br> <a name="an_947"></a> But maketh houndes ete hem in despit."<br> <a name="an_948"></a> And with that word, withouten moore respit,<br> <a name="an_949"></a> They fillen gruf and criden pitously,<br> <span class="margnote"><font color="GREEN" size="-1"><a name="an_950">950</a></font></span> "Have on us wrecched wommen som mercy,<br> <a name="an_951"></a> And lat oure sorwe synken in thyn herte."<br> <a name="an_952"></a> This gentil duc doun from his courser sterte<br> <a name="an_953"></a> With herte pitous, whan he herde hem speke.<br> <a name="an_954"></a> Hym thoughte that his herte wolde breke,<br> <a name="an_955"></a> Whan he saugh hem so pitous and so maat,<br> <a name="an_956"></a> That whilom weren of so greet estaat;<br> <a name="an_957"></a> And in his armes he hem alle up hente,<br> <a name="an_958"></a> And hem conforteth in ful good entente,<br> <a name="an_959"></a> And swoor his ooth, as he was trewe knyght,<br> <span class="margnote"><font color="GREEN" size="-1"><a name="an_960">960</a></font></span> He wolde doon so ferforthly his myght<br> <a name="an_961"></a> Upon the tiraunt Creon hem to wreke<br> <a name="an_962"></a> That al the peple of Grece sholde speke<br> <a name="an_963"></a> How Creon was of Theseus yserved<br> <a name="an_964"></a> As he that hadde his deeth ful wel deserved.<br> <a name="an_965"></a> And right anoon, withouten moore abood,<br> <a name="an_966"></a> His baner he desplayeth, and forth rood<br> <a name="an_967"></a> To Thebes-ward, and al his hoost biside.<br> <a name="an_968"></a> No neer Atthenes wolde he go ne ride,<br> <a name="an_969"></a> Ne take his ese fully half a day,<br> <span class="margnote"><font color="GREEN" size="-1"><a name="an_970">970</a></font></span> But onward on his wey that nyght he lay,<br> <a name="an_971"></a> And sente anon Ypolita the queene,<br> <a name="an_972"></a> And Emelye, hir yonge suster sheene,<br> <a name="an_973"></a> Unto the toun of Atthenes to dwelle,<br> <a name="an_974"></a> And forth he rit; ther is namoore to telle.<br> <a name="an_975"></a> The rede statue of Mars, with spere and targe,<br> <a name="an_976"></a> So shyneth in his white baner large<br> <a name="an_977"></a> That alle the feeldes glyteren up and doun;<br> <a name="an_978"></a> And by his baner born is his penoun<br> <a name="an_979"></a> Of gold ful riche, in which ther was ybete<br> 
 <p> </p> 
 <p> </p> <span class="margnote"><font color="GREEN" size="-1"><a name="an_980">980</a></font></span> The Mynotaur, which that he wan in Crete.<br> <a name="an_981"></a> Thus rit this duc, thus rit this conquerour,<br> <a name="an_982"></a> And in his hoost of chivalrie the flour,<br> <a name="an_983"></a> Til that he cam to Thebes and alighte<br> <a name="an_984"></a> Faire in a feeld, ther as he thoughte to fighte.<br> <a name="an_985"></a> But shortly for to speken of this thyng,<br> <a name="an_986"></a> With Creon, which that was of Thebes kyng,<br> <a name="an_987"></a> He faught, and slough hym manly as a knyght<br> <a name="an_988"></a> In pleyn bataille, and putte the folk to flyght;<br> <a name="an_989"></a> And by assaut he wan the citee after,<br> <span class="margnote"><font color="GREEN" size="-1"><a name="an_990">990</a></font></span> And rente adoun bothe wall and sparre and rafter;<br> <a name="an_991"></a> And to the ladyes he restored agayn<br> <a name="an_992"></a> The bones of hir freendes that were slayn,<br> <a name="an_993"></a> To doon obsequies, as was tho the gyse.<br> <a name="an_994"></a> But it were al to longe for to devyse<br> <a name="an_995"></a> The grete clamour and the waymentynge<br> <a name="an_996"></a> That the ladyes made at the brennynge<br> <a name="an_997"></a> Of the bodies, and the grete honour<br> <a name="an_998"></a> That Theseus, the noble conquerour,<br> <a name="an_999"></a> Dooth to the ladyes, whan they from hym wente;<br> <span class="margnote"><font color="GREEN" size="-1"><a name="an_1000">1000</a></font></span> But shortly for to telle is myn entente.<br> <a name="an_1001"></a> Whan that this worthy duc, this Theseus,<br> <a name="an_1002"></a> Hath Creon slayn and wonne Thebes thus,<br> <a name="an_1003"></a> Stille in that feeld he took al nyght his reste,<br> <a name="an_1004"></a> And dide with al the contree as hym leste.<br> <a name="an_1005"></a> To ransake in the taas of bodyes dede,<br> <a name="an_1006"></a> Hem for to strepe of harneys and of wede,<br> <a name="an_1007"></a> The pilours diden bisynesse and cure<br> <a name="an_1008"></a> After the bataille and disconfiture.<br> <a name="an_1009"></a> And so bifel that in the taas they founde,<br> <span class="margnote"><font color="GREEN" size="-1"><a name="an_1010">1010</a></font></span> Thurgh-girt with many a grevous blody wounde,<br> <a name="an_1011"></a> Two yonge knyghtes liggynge by and by,<br> <a name="an_1012"></a> Bothe in oon armes, wroght ful richely,<br> <a name="an_1013"></a> Of whiche two Arcita highte that oon,<br> <a name="an_1014"></a> And that oother knyght highte Palamon.<br> <a name="an_1015"></a> Nat fully quyke, ne fully dede they were,<br> <a name="an_1016"></a> But by hir cote-armures and by hir gere<br> <a name="an_1017"></a> The heraudes knewe hem best in special<br> <a name="an_1018"></a> As they that weren of the blood roial<br> <a name="an_1019"></a> Of Thebes, and of sustren two yborn.<br> <span class="margnote"><font color="GREEN" size="-1"><a name="an_1020">1020</a></font></span> Out of the taas the pilours han hem torn,<br> <a name="an_1021"></a> And han hem caried softe unto the tente<br> <a name="an_1022"></a> Of Theseus; and he ful soone hem sente<br> <a name="an_1023"></a> To Atthenes, to dwellen in prisoun<br> <a name="an_1024"></a> Perpetuelly -- he nolde no raunsoun.<br> <a name="an_1025"></a> And whan this worthy duc hath thus ydon,<br> <a name="an_1026"></a> He took his hoost, and hoom he rit anon<br> <a name="an_1027"></a> With laurer crowned as a conquerour;<br> <a name="an_1028"></a> And ther he lyveth in joye and in honour<br> <a name="an_1029"></a> Terme of his lyf; what nedeth wordes mo?<br> <span class="margnote"><font color="GREEN" size="-1"><a name="an_1030">1030</a></font></span> And in a tour, in angwissh and in wo,<br> <a name="an_1031"></a> This Palamon and his felawe Arcite<br> <a name="an_1032"></a> For everemoore; ther may no gold hem quite.<br> <a name="an_1033"></a> This passeth yeer by yeer and day by day,<br> <a name="an_1034"></a> Till it fil ones, in a morwe of May,<br> <a name="an_1035"></a> That Emelye, that fairer was to sene<br> <a name="an_1036"></a> Than is the lylie upon his stalke grene,<br> <a name="an_1037"></a> And fressher than the May with floures newe --<br> <a name="an_1038"></a> For with the rose colour stroof hire hewe,<br> <a name="an_1039"></a> I noot which was the fyner of hem two --<br> <span class="margnote"><font color="GREEN" size="-1"><a name="an_1040">1040</a></font></span> Er it were day, as was hir wone to do,<br> <a name="an_1041"></a> She was arisen and al redy dight,<br> <a name="an_1042"></a> For May wole have no slogardie anyght.<br> <a name="an_1043"></a> The sesoun priketh every gentil herte,<br> <a name="an_1044"></a> And maketh it out of his slep to sterte,<br> <a name="an_1045"></a> And seith "Arys, and do thyn observaunce."<br> <a name="an_1046"></a> This maked Emelye have remembraunce<br> <a name="an_1047"></a> To doon honour to May, and for to ryse.<br> <a name="an_1048"></a> Yclothed was she fressh, for to devyse:<br> <a name="an_1049"></a> Hir yelow heer was broyded in a tresse<br> <span class="margnote"><font color="GREEN" size="-1"><a name="an_1050">1050</a></font></span> Bihynde hir bak, a yerde long, I gesse.<br> <a name="an_1051"></a> And in the gardyn, at the sonne upriste,<br> <a name="an_1052"></a> She walketh up and doun, and as hire liste<br> <a name="an_1053"></a> She gadereth floures, party white and rede,<br> <a name="an_1054"></a> To make a subtil gerland for hire hede;<br> <a name="an_1055"></a> And as an aungel hevenysshly she soong.<br> <a name="an_1056"></a> The grete tour, that was so thikke and stroong,<br> <a name="an_1057"></a> Which of the castel was the chief dongeoun<br> <a name="an_1058"></a> (Ther as the knyghtes weren in prisoun<br> <a name="an_1059"></a> Of which I tolde yow and tellen shal),<br> <span class="margnote"><font color="GREEN" size="-1"><a name="an_1060">1060</a></font></span> Was evene joynant to the gardyn wal<br> <a name="an_1061"></a> Ther as this Emelye hadde hir pleyynge.<br> <a name="an_1062"></a> Bright was the sonne and cleer that morwenynge,<br> <a name="an_1063"></a> And Palamoun, this woful prisoner,<br> <a name="an_1064"></a> As was his wone, by leve of his gayler,<br> <a name="an_1065"></a> Was risen and romed in a chambre an heigh,<br> <a name="an_1066"></a> In which he al the noble citee seigh,<br> <a name="an_1067"></a> And eek the gardyn, ful of braunches grene,<br> <a name="an_1068"></a> Ther as this fresshe Emelye the shene<br> <a name="an_1069"></a> Was in hire walk, and romed up and doun.<br> <span class="margnote"><font color="GREEN" size="-1"><a name="an_1070">1070</a></font></span> This sorweful prisoner, this Palamoun,<br> <a name="an_1071"></a> Goth in the chambre romynge to and fro<br> <a name="an_1072"></a> And to hymself compleynynge of his wo.<br> <a name="an_1073"></a> That he was born, ful ofte he seyde, "allas!"<br> <a name="an_1074"></a> And so bifel, by aventure or cas,<br> <a name="an_1075"></a> That thurgh a wyndow, thikke of many a barre<br> <a name="an_1076"></a> Of iren greet and square as any sparre,<br> <a name="an_1077"></a> He cast his eye upon Emelya,<br> <a name="an_1078"></a> And therwithal he bleynte and cride, "A!"<br> <a name="an_1079"></a> As though he stongen were unto the herte.<br> <span class="margnote"><font color="GREEN" size="-1"><a name="an_1080">1080</a></font></span> And with that cry Arcite anon up sterte<br> <a name="an_1081"></a> And seyde, "Cosyn myn, what eyleth thee,<br> <a name="an_1082"></a> That art so pale and deedly on to see?<br> <a name="an_1083"></a> Why cridestow? Who hath thee doon offence?<br> <a name="an_1084"></a> For Goddes love, taak al in pacience<br> <a name="an_1085"></a> Oure prisoun, for it may noon oother be.<br> <a name="an_1086"></a> Fortune hath yeven us this adversitee.<br> <a name="an_1087"></a> Som wikke aspect or disposicioun<br> <a name="an_1088"></a> Of Saturne, by som constellacioun,<br> <a name="an_1089"></a> Hath yeven us this, although we hadde it sworn;<br> <span class="margnote"><font color="GREEN" size="-1"><a name="an_1090">1090</a></font></span> So stood the hevene whan that we were born.<br> <a name="an_1091"></a> We moste endure it; this is the short and playn."<br> <a name="an_1092"></a> This Palamon answerde and seyde agayn,<br> <a name="an_1093"></a> "Cosyn, for sothe, of this opinioun<br> <a name="an_1094"></a> Thow hast a veyn ymaginacioun.<br> <a name="an_1095"></a> This prison caused me nat for to crye,<br> <a name="an_1096"></a> But I was hurt right now thurghout myn ye<br> <a name="an_1097"></a> Into myn herte, that wol my bane be.<br> <a name="an_1098"></a> The fairnesse of that lady that I see<br> <a name="an_1099"></a> Yond in the gardyn romen to and fro<br> <span class="margnote"><font color="GREEN" size="-1"><a name="an_1100">1100</a></font></span> Is cause of al my criyng and my wo.<br> <a name="an_1101"></a> I noot wher she be womman or goddesse,<br> <a name="an_1102"></a> But Venus is it soothly, as I gesse."<br> <a name="an_1103"></a> And therwithal on knees doun he fil,<br> <a name="an_1104"></a> And seyde, "Venus, if it be thy wil<br> <a name="an_1105"></a> Yow in this gardyn thus to transfigure<br> <a name="an_1106"></a> Bifore me, sorweful, wrecched creature,<br> <a name="an_1107"></a> Out of this prisoun help that we may scapen.<br> <a name="an_1108"></a> And if so be my destynee be shapen<br> <a name="an_1109"></a> By eterne word to dyen in prisoun,<br> <span class="margnote"><font color="GREEN" size="-1"><a name="an_1110">1110</a></font></span> Of oure lynage have som compassioun,<br> <a name="an_1111"></a> That is so lowe ybroght by tirannye."<br> <a name="an_1112"></a> And with that word Arcite gan espye<br> <a name="an_1113"></a> Wher as this lady romed to and fro,<br> <a name="an_1114"></a> And with that sighte hir beautee hurte hym so,<br> <a name="an_1115"></a> That, if that Palamon was wounded sore,<br> <a name="an_1116"></a> Arcite is hurt as muche as he, or moore.<br> <a name="an_1117"></a> And with a sigh he seyde pitously,<br> <a name="an_1118"></a> "The fresshe beautee sleeth me sodeynly<br> <a name="an_1119"></a> Of hire that rometh in the yonder place;<br> <span class="margnote"><font color="GREEN" size="-1"><a name="an_1120">1120</a></font></span> And but I have hir mercy and hir grace,<br> <a name="an_1121"></a> That I may seen hire atte leeste weye,<br> <a name="an_1122"></a> I nam but deed; ther nis namoore to seye."<br> <a name="an_1123"></a> This Palamon, whan he tho wordes herde,<br> <a name="an_1124"></a> Dispitously he looked and answerde,<br> <a name="an_1125"></a> "Wheither seistow this in ernest or in pley?"<br> <a name="an_1126"></a> "Nay," quod Arcite, "in ernest, by my fey!<br> <a name="an_1127"></a> God helpe me so, me list ful yvele pleye."<br> <a name="an_1128"></a> This Palamon gan knytte his browes tweye.<br> <a name="an_1129"></a> "It nere," quod he, "to thee no greet honour<br> <span class="margnote"><font color="GREEN" size="-1"><a name="an_1130">1130</a></font></span> For to be fals, ne for to be traitour<br> <a name="an_1131"></a> To me, that am thy cosyn and thy brother<br> <a name="an_1132"></a> Ysworn ful depe, and ech of us til oother,<br> <a name="an_1133"></a> That nevere, for to dyen in the peyne,<br> <a name="an_1134"></a> Til that the deeth departe shal us tweyne,<br> <a name="an_1135"></a> Neither of us in love to hyndre oother,<br> <a name="an_1136"></a> Ne in noon oother cas, my leeve brother,<br> <a name="an_1137"></a> But that thou sholdest trewely forthren me<br> <a name="an_1138"></a> In every cas, as I shal forthren thee --<br> <a name="an_1139"></a> This was thyn ooth, and myn also, certeyn;<br> <span class="margnote"><font color="GREEN" size="-1"><a name="an_1140">1140</a></font></span> I woot right wel, thou darst it nat withseyn.<br> <a name="an_1141"></a> Thus artow of my conseil, out of doute,<br> <a name="an_1142"></a> And now thow woldest falsly been aboute<br> <a name="an_1143"></a> To love my lady, whom I love and serve,<br> <a name="an_1144"></a> And evere shal til that myn herte sterve.<br> <a name="an_1145"></a> Nay, certes, false Arcite, thow shalt nat so.<br> <a name="an_1146"></a> I loved hire first, and tolde thee my wo<br> <a name="an_1147"></a> As to my conseil and my brother sworn<br> <a name="an_1148"></a> To forthre me, as I have toold biforn.<br> <a name="an_1149"></a> For which thou art ybounden as a knyght<br> <span class="margnote"><font color="GREEN" size="-1"><a name="an_1150">1150</a></font></span> To helpen me, if it lay in thy myght,<br> <a name="an_1151"></a> Or elles artow fals, I dar wel seyn."<br> <a name="an_1152"></a> This Arcite ful proudly spak ageyn:<br> <a name="an_1153"></a> "Thow shalt," quod he, "be rather fals than I;<br> <a name="an_1154"></a> And thou art fals, I telle thee outrely,<br> <a name="an_1155"></a> For paramour I loved hire first er thow.<br> <a name="an_1156"></a> What wiltow seyen? Thou woost nat yet now<br> <a name="an_1157"></a> Wheither she be a womman or goddesse!<br> <a name="an_1158"></a> Thyn is affeccioun of hoolynesse,<br> <a name="an_1159"></a> And myn is love as to a creature;<br> <span class="margnote"><font color="GREEN" size="-1"><a name="an_1160">1160</a></font></span> For which I tolde thee myn aventure<br> <a name="an_1161"></a> As to my cosyn and my brother sworn.<br> <a name="an_1162"></a> I pose that thow lovedest hire biforn;<br> <a name="an_1163"></a> Wostow nat wel the olde clerkes sawe,<br> <a name="an_1164"></a> That `who shal yeve a lovere any lawe?'<br> <a name="an_1165"></a> Love is a gretter lawe, by my pan,<br> <a name="an_1166"></a> Than may be yeve to any erthely man;<br> <a name="an_1167"></a> And therfore positif lawe and swich decree<br> <a name="an_1168"></a> Is broken al day for love in ech degree.<br> <a name="an_1169"></a> A man moot nedes love, maugree his heed;<br> <span class="margnote"><font color="GREEN" size="-1"><a name="an_1170">1170</a></font></span> He may nat fleen it, thogh he sholde be deed,<br> <a name="an_1171"></a> Al be she mayde, or wydwe, or elles wyf.<br> <a name="an_1172"></a> And eek it is nat likly al thy lyf<br> <a name="an_1173"></a> To stonden in hir grace; namoore shal I;<br> <a name="an_1174"></a> For wel thou woost thyselven, verraily,<br> <a name="an_1175"></a> That thou and I be dampned to prisoun<br> <a name="an_1176"></a> Perpetuelly; us gayneth no raunsoun.<br> <a name="an_1177"></a> We stryve as dide the houndes for the boon;<br> <a name="an_1178"></a> They foughte al day, and yet hir part was noon.<br> <a name="an_1179"></a> Ther cam a kyte, whil that they were so wrothe,<br> <span class="margnote"><font color="GREEN" size="-1"><a name="an_1180">1180</a></font></span> And baar awey the boon bitwixe hem bothe.<br> <a name="an_1181"></a> And therfore, at the kynges court, my brother,<br> <a name="an_1182"></a> Ech man for hymself, ther is noon oother.<br> <a name="an_1183"></a> Love, if thee list, for I love and ay shal;<br> <a name="an_1184"></a> And soothly, leeve brother, this is al.<br> <a name="an_1185"></a> Heere in this prisoun moote we endure,<br> <a name="an_1186"></a> And everich of us take his aventure."<br> <a name="an_1187"></a> Greet was the strif and long bitwix hem tweye,<br> <a name="an_1188"></a> If that I hadde leyser for to seye;<br> <a name="an_1189"></a> But to th' effect. It happed on a day,<br> <span class="margnote"><font color="GREEN" size="-1"><a name="an_1190">1190</a></font></span> To telle it yow as shortly as I may,<br> <a name="an_1191"></a> A worthy duc that highte Perotheus,<br> <a name="an_1192"></a> That felawe was unto duc Theseus<br> <a name="an_1193"></a> Syn thilke day that they were children lite,<br> <a name="an_1194"></a> Was come to Atthenes his felawe to visite,<br> <a name="an_1195"></a> And for to pleye as he was wont to do;<br> <a name="an_1196"></a> For in this world he loved no man so,<br> <a name="an_1197"></a> And he loved hym als tendrely agayn.<br> <a name="an_1198"></a> So wel they lovede, as olde bookes sayn,<br> <a name="an_1199"></a> That whan that oon was deed, soothly to telle,<br> <span class="margnote"><font color="GREEN" size="-1"><a name="an_1200">1200</a></font></span> His felawe wente and soughte hym doun in helle --<br> <a name="an_1201"></a> But of that storie list me nat to write.<br> <a name="an_1202"></a> Duc Perotheus loved wel Arcite,<br> <a name="an_1203"></a> And hadde hym knowe at Thebes yeer by yere,<br> <a name="an_1204"></a> And finally at requeste and preyere<br> <a name="an_1205"></a> Of Perotheus, withouten any raunsoun,<br> <a name="an_1206"></a> Duc Theseus hym leet out of prisoun<br> <a name="an_1207"></a> Frely to goon wher that hym liste over al,<br> <a name="an_1208"></a> In swich a gyse as I you tellen shal.<br> <a name="an_1209"></a> This was the forward, pleynly for t' endite,<br> <span class="margnote"><font color="GREEN" size="-1"><a name="an_1210">1210</a></font></span> Bitwixen Theseus and hym Arcite:<br> <a name="an_1211"></a> That if so were that Arcite were yfounde<br> <a name="an_1212"></a> Evere in his lif, by day or nyght, oo stounde<br> <a name="an_1213"></a> In any contree of this Theseus,<br> <a name="an_1214"></a> And he were caught, it was acorded thus,<br> <a name="an_1215"></a> That with a swerd he sholde lese his heed.<br> <a name="an_1216"></a> Ther nas noon oother remedie ne reed;<br> <a name="an_1217"></a> But taketh his leve, and homward he him spedde.<br> <a name="an_1218"></a> Lat hym be war! His nekke lith to wedde.<br> <a name="an_1219"></a> How greet a sorwe suffreth now Arcite!<br> <span class="margnote"><font color="GREEN" size="-1"><a name="an_1220">1220</a></font></span> The deeth he feeleth thurgh his herte smyte;<br> <a name="an_1221"></a> He wepeth, wayleth, crieth pitously;<br> <a name="an_1222"></a> To sleen hymself he waiteth prively.<br> <a name="an_1223"></a> He seyde, "Allas that day that I was born!<br> <a name="an_1224"></a> Now is my prisoun worse than biforn;<br> <a name="an_1225"></a> Now is me shape eternally to dwelle<br> <a name="an_1226"></a> Noght in purgatorie, but in helle.<br> <a name="an_1227"></a> Allas, that evere knew I Perotheus!<br> <a name="an_1228"></a> For elles hadde I dwelled with Theseus,<br> <a name="an_1229"></a> Yfetered in his prisoun everemo.<br> <span class="margnote"><font color="GREEN" size="-1"><a name="an_1230">1230</a></font></span> Thanne hadde I been in blisse and nat in wo.<br> <a name="an_1231"></a> Oonly the sighte of hire whom that I serve,<br> <a name="an_1232"></a> Though that I nevere hir grace may deserve,<br> <a name="an_1233"></a> Wolde han suffised right ynough for me.<br> <a name="an_1234"></a> O deere cosyn Palamon," quod he,<br> <a name="an_1235"></a> "Thyn is the victorie of this aventure.<br> <a name="an_1236"></a> Ful blisfully in prison maistow dure --<br> <a name="an_1237"></a> In prison? Certes nay, but in paradys!<br> <a name="an_1238"></a> Wel hath Fortune yturned thee the dys,<br> <a name="an_1239"></a> That hast the sighte of hire, and I th' absence.<br> <span class="margnote"><font color="GREEN" size="-1"><a name="an_1240">1240</a></font></span> For possible is, syn thou hast hire presence,<br> <a name="an_1241"></a> And art a knyght, a worthy and an able,<br> <a name="an_1242"></a> That by som cas, syn Fortune is chaungeable,<br> <a name="an_1243"></a> Thow maist to thy desir somtyme atteyne.<br> <a name="an_1244"></a> But I, that am exiled and bareyne<br> <a name="an_1245"></a> Of alle grace, and in so greet dispeir<br> <a name="an_1246"></a> That ther nys erthe, water, fir, ne eir,<br> <a name="an_1247"></a> Ne creature that of hem maked is,<br> <a name="an_1248"></a> That may me helpe or doon confort in this,<br> <a name="an_1249"></a> Wel oughte I sterve in wanhope and distresse.<br> <span class="margnote"><font color="GREEN" size="-1"><a name="an_1250">1250</a></font></span> Farwel my lif, my lust, and my gladnesse!<br> <a name="an_1251"></a> "Allas, why pleynen folk so in commune<br> <a name="an_1252"></a> On purveiaunce of God, or of Fortune,<br> <a name="an_1253"></a> That yeveth hem ful ofte in many a gyse<br> <a name="an_1254"></a> Wel bettre than they kan hemself devyse?<br> <a name="an_1255"></a> Som man desireth for to han richesse,<br> <a name="an_1256"></a> That cause is of his mordre or greet siknesse;<br> <a name="an_1257"></a> And som man wolde out of his prisoun fayn,<br> <a name="an_1258"></a> That in his hous is of his meynee slayn.<br> <a name="an_1259"></a> Infinite harmes been in this mateere.<br> <span class="margnote"><font color="GREEN" size="-1"><a name="an_1260">1260</a></font></span> We witen nat what thing we preyen heere;<br> <a name="an_1261"></a> We faren as he that dronke is as a mous.<br> <a name="an_1262"></a> A dronke man woot wel he hath an hous,<br> <a name="an_1263"></a> But he noot which the righte wey is thider,<br> <a name="an_1264"></a> And to a dronke man the wey is slider.<br> <a name="an_1265"></a> And certes, in this world so faren we;<br> <a name="an_1266"></a> We seken faste after felicitee,<br> <a name="an_1267"></a> But we goon wrong ful often, trewely.<br> <a name="an_1268"></a> Thus may we seyen alle, and namely I,<br> <a name="an_1269"></a> That wende and hadde a greet opinioun<br> <span class="margnote"><font color="GREEN" size="-1"><a name="an_1270">1270</a></font></span> That if I myghte escapen from prisoun,<br> <a name="an_1271"></a> Thanne hadde I been in joye and parfit heele,<br> <a name="an_1272"></a> Ther now I am exiled fro my wele.<br> <a name="an_1273"></a> Syn that I may nat seen you, Emelye,<br> <a name="an_1274"></a> I nam but deed; ther nys no remedye."<br> <a name="an_1275"></a> Upon that oother syde Palamon,<br> <a name="an_1276"></a> Whan that he wiste Arcite was agon,<br> <a name="an_1277"></a> Swich sorwe he maketh that the grete tour<br> <a name="an_1278"></a> Resouneth of his youlyng and clamour.<br> <a name="an_1279"></a> The pure fettres on his shynes grete<br> <span class="margnote"><font color="GREEN" size="-1"><a name="an_1280">1280</a></font></span> Weren of his bittre, salte teeres wete.<br> <a name="an_1281"></a> "Allas," quod he, "Arcita, cosyn myn,<br> <a name="an_1282"></a> Of al oure strif, God woot, the fruyt is thyn.<br> <a name="an_1283"></a> Thow walkest now in Thebes at thy large,<br> <a name="an_1284"></a> And of my wo thow yevest litel charge.<br> <a name="an_1285"></a> Thou mayst, syn thou hast wisdom and manhede,<br> <a name="an_1286"></a> Assemblen alle the folk of oure kynrede,<br> <a name="an_1287"></a> And make a werre so sharp on this citee<br> <a name="an_1288"></a> That by som aventure or some tretee<br> <a name="an_1289"></a> Thow mayst have hire to lady and to wyf<br> <span class="margnote"><font color="GREEN" size="-1"><a name="an_1290">1290</a></font></span> For whom that I moste nedes lese my lyf.<br> <a name="an_1291"></a> For, as by wey of possibilitee,<br> <a name="an_1292"></a> Sith thou art at thy large, of prisoun free,<br> <a name="an_1293"></a> And art a lord, greet is thyn avauntage<br> <a name="an_1294"></a> Moore than is myn, that sterve here in a cage.<br> <a name="an_1295"></a> For I moot wepe and wayle, whil I lyve,<br> <a name="an_1296"></a> With al the wo that prison may me yive,<br> 
 <p> </p> <a name="an_1297"></a> And eek with peyne that love me yeveth also,<br> <a name="an_1298"></a> That doubleth al my torment and my wo."<br> <a name="an_1299"></a> Therwith the fyr of jalousie up sterte<br> <span class="margnote"><font color="GREEN" size="-1"><a name="an_1300">1300</a></font></span> Withinne his brest, and hente him by the herte<br> <a name="an_1301"></a> So woodly that he lyk was to biholde<br> <a name="an_1302"></a> The boxtree or the asshen dede and colde.<br> <a name="an_1303"></a> Thanne seyde he, "O crueel goddes that governe<br> <a name="an_1304"></a> This world with byndyng of youre word eterne,<br> <a name="an_1305"></a> And writen in the table of atthamaunt<br> <a name="an_1306"></a> Youre parlement and youre eterne graunt,<br> <a name="an_1307"></a> What is mankynde moore unto you holde<br> <a name="an_1308"></a> Than is the sheep that rouketh in the folde?<br> <a name="an_1309"></a> For slayn is man right as another beest,<br> <span class="margnote"><font color="GREEN" size="-1"><a name="an_1310">1310</a></font></span> And dwelleth eek in prison and arreest,<br> <a name="an_1311"></a> And hath siknesse and greet adversitee,<br> <a name="an_1312"></a> And ofte tymes giltelees, pardee.<br> <a name="an_1313"></a> "What governance is in this prescience,<br> <a name="an_1314"></a> That giltelees tormenteth innocence?<br> <a name="an_1315"></a> And yet encresseth this al my penaunce,<br> <a name="an_1316"></a> That man is bounden to his observaunce,<br> <a name="an_1317"></a> For Goddes sake, to letten of his wille,<br> <a name="an_1318"></a> Ther as a beest may al his lust fulfille.<br> <a name="an_1319"></a> And whan a beest is deed he hath no peyne;<br> <span class="margnote"><font color="GREEN" size="-1"><a name="an_1320">1320</a></font></span> But man after his deeth moot wepe and pleyne,<br> <a name="an_1321"></a> Though in this world he have care and wo.<br> <a name="an_1322"></a> Withouten doute it may stonden so.<br> <a name="an_1323"></a> The answere of this lete I to dyvynys,<br> <a name="an_1324"></a> But wel I woot that in this world greet pyne ys.<br> <a name="an_1325"></a> Allas, I se a serpent or a theef,<br> <a name="an_1326"></a> That many a trewe man hath doon mescheef,<br> <a name="an_1327"></a> Goon at his large, and where hym list may turne.<br> <a name="an_1328"></a> But I moot been in prisoun thurgh Saturne,<br> <a name="an_1329"></a> And eek thurgh Juno, jalous and eek wood,<br> <span class="margnote"><font color="GREEN" size="-1"><a name="an_1330">1330</a></font></span> That hath destroyed wel ny al the blood<br> <a name="an_1331"></a> Of Thebes with his waste walles wyde;<br> 
 <p> </p> <a name="an_1332"></a> And Venus sleeth me on that oother syde<br> <a name="an_1333"></a> For jalousie and fere of hym Arcite."<br> <a name="an_1334"></a> Now wol I stynte of Palamon a lite,<br> <a name="an_1335"></a> And lete hym in his prisoun stille dwelle,<br> <a name="an_1336"></a> And of Arcita forth I wol yow telle.<br> <a name="an_1337"></a> The somer passeth, and the nyghtes longe<br> <a name="an_1338"></a> Encressen double wise the peynes stronge<br> <a name="an_1339"></a> Bothe of the lovere and the prisoner.<br> <span class="margnote"><font color="GREEN" size="-1"><a name="an_1340">1340</a></font></span> I noot which hath the wofuller mester.<br> <a name="an_1341"></a> For, shortly for to seyn, this Palamoun<br> <a name="an_1342"></a> Perpetuelly is dampned to prisoun,<br> <a name="an_1343"></a> In cheynes and in fettres to been deed;<br> <a name="an_1344"></a> And Arcite is exiled upon his heed<br> <a name="an_1345"></a> For everemo, as out of that contree,<br> <a name="an_1346"></a> Ne nevere mo ne shal his lady see.<br> <a name="an_1347"></a> Yow loveres axe I now this questioun:<br> <a name="an_1348"></a> Who hath the worse, Arcite or Palamoun?<br> <a name="an_1349"></a> That oon may seen his lady day by day,<br> <span class="margnote"><font color="GREEN" size="-1"><a name="an_1350">1350</a></font></span> But in prison he moot dwelle alway;<br> <a name="an_1351"></a> That oother wher hym list may ride or go,<br> <a name="an_1352"></a> But seen his lady shal he nevere mo.<br> <a name="an_1353"></a> Now demeth as yow liste, ye that kan,<br> <a name="an_1354"></a> For I wol telle forth as I bigan.<br> <a name="an_1355"></a> Whan that Arcite to Thebes comen was,<br> <a name="an_1356"></a> Ful ofte a day he swelte and seyde "Allas!"<br> <a name="an_1357"></a> For seen his lady shal he nevere mo.<br> <a name="an_1358"></a> And shortly to concluden al his wo,<br> <a name="an_1359"></a> So muche sorwe hadde nevere creature<br> <span class="margnote"><font color="GREEN" size="-1"><a name="an_1360">1360</a></font></span> That is, or shal, whil that the world may dure.<br> <a name="an_1361"></a> His slep, his mete, his drynke, is hym biraft,<br> <a name="an_1362"></a> That lene he wex and drye as is a shaft;<br> <a name="an_1363"></a> His eyen holwe and grisly to biholde,<br> <a name="an_1364"></a> His hewe falow and pale as asshen colde,<br> <a name="an_1365"></a> And solitarie he was and evere allone,<br> <a name="an_1366"></a> And waillynge al the nyght, makynge his mone;<br> <a name="an_1367"></a> And if he herde song or instrument,<br> <a name="an_1368"></a> Thanne wolde he wepe, he myghte nat be stent.<br> <a name="an_1369"></a> So feble eek were his spiritz, and so lowe,<br> <span class="margnote"><font color="GREEN" size="-1"><a name="an_1370">1370</a></font></span> And chaunged so, that no man koude knowe<br> <a name="an_1371"></a> His speche nor his voys, though men it herde.<br> <a name="an_1372"></a> And in his geere for al the world he ferde<br> <a name="an_1373"></a> Nat oonly lik the loveris maladye<br> <a name="an_1374"></a> Of Hereos, but rather lyk manye,<br> <a name="an_1375"></a> Engendred of humour malencolik<br> <a name="an_1376"></a> Biforen, in his celle fantastik.<br> <a name="an_1377"></a> And shortly, turned was al up so doun<br> <a name="an_1378"></a> Bothe habit and eek disposicioun<br> <a name="an_1379"></a> Of hym, this woful lovere daun Arcite.<br> <span class="margnote"><font color="GREEN" size="-1"><a name="an_1380">1380</a></font></span> What sholde I al day of his wo endite?<br> <a name="an_1381"></a> Whan he endured hadde a yeer or two<br> <a name="an_1382"></a> This crueel torment and this peyne and wo,<br> <a name="an_1383"></a> At Thebes, in his contree, as I seyde,<br> <a name="an_1384"></a> Upon a nyght in sleep as he hym leyde,<br> <a name="an_1385"></a> Hym thoughte how that the wynged god Mercurie<br> <a name="an_1386"></a> Biforn hym stood and bad hym to be murie.<br> <a name="an_1387"></a> His slepy yerde in hond he bar uprighte;<br> <a name="an_1388"></a> An hat he werede upon his heris brighte.<br> <a name="an_1389"></a> Arrayed was this god, as he took keep,<br> <span class="margnote"><font color="GREEN" size="-1"><a name="an_1390">1390</a></font></span> As he was whan that Argus took his sleep;<br> <a name="an_1391"></a> And seyde hym thus: "To Atthenes shaltou wende,<br> <a name="an_1392"></a> Ther is thee shapen of thy wo an ende."<br> <a name="an_1393"></a> And with that word Arcite wook and sterte.<br> <a name="an_1394"></a> "Now trewely, hou soore that me smerte,"<br> <a name="an_1395"></a> Quod he, "to Atthenes right now wol I fare,<br> <a name="an_1396"></a> Ne for the drede of deeth shal I nat spare<br> <a name="an_1397"></a> To se my lady, that I love and serve.<br> <a name="an_1398"></a> In hire presence I recche nat to sterve."<br> <a name="an_1399"></a> And with that word he caughte a greet mirour,<br> <span class="margnote"><font color="GREEN" size="-1"><a name="an_1400">1400</a></font></span> And saugh that chaunged was al his colour,<br> <a name="an_1401"></a> And saugh his visage al in another kynde.<br> <a name="an_1402"></a> And right anon it ran hym in his mynde,<br> <a name="an_1403"></a> That, sith his face was so disfigured<br> <a name="an_1404"></a> Of maladye the which he hadde endured,<br> <a name="an_1405"></a> He myghte wel, if that he bar hym lowe,<br> <a name="an_1406"></a> Lyve in Atthenes everemoore unknowe,<br> <a name="an_1407"></a> And seen his lady wel ny day by day.<br> <a name="an_1408"></a> And right anon he chaunged his array,<br> <a name="an_1409"></a> And cladde hym as a povre laborer,<br> <span class="margnote"><font color="GREEN" size="-1"><a name="an_1410">1410</a></font></span> And al allone, save oonly a squier<br> <a name="an_1411"></a> That knew his privetee and al his cas,<br> <a name="an_1412"></a> Which was disgised povrely as he was,<br> <a name="an_1413"></a> To Atthenes is he goon the nexte way.<br> <a name="an_1414"></a> And to the court he wente upon a day,<br> <a name="an_1415"></a> And at the gate he profreth his servyse<br> <a name="an_1416"></a> To drugge and drawe, what so men wol devyse.<br> <a name="an_1417"></a> And shortly of this matere for to seyn,<br> <a name="an_1418"></a> He fil in office with a chamberleyn<br> <a name="an_1419"></a> The which that dwellynge was with Emelye,<br> <span class="margnote"><font color="GREEN" size="-1"><a name="an_1420">1420</a></font></span> For he was wys and koude soone espye,<br> <a name="an_1421"></a> Of every servaunt, which that serveth here.<br> <a name="an_1422"></a> Wel koude he hewen wode, and water bere,<br> <a name="an_1423"></a> For he was yong and myghty for the nones,<br> <a name="an_1424"></a> And therto he was long and big of bones<br> <a name="an_1425"></a> To doon that any wight kan hym devyse.<br> <a name="an_1426"></a> A yeer or two he was in this servyse,<br> <a name="an_1427"></a> Page of the chambre of Emelye the brighte,<br> <a name="an_1428"></a> And Philostrate he seyde that he highte.<br> <a name="an_1429"></a> But half so wel biloved a man as he<br> <span class="margnote"><font color="GREEN" size="-1"><a name="an_1430">1430</a></font></span> Ne was ther nevere in court of his degree;<br> <a name="an_1431"></a> He was so gentil of condicioun<br> <a name="an_1432"></a> That thurghout al the court was his renoun.<br> <a name="an_1433"></a> They seyden that it were a charitee<br> <a name="an_1434"></a> That Theseus wolde enhauncen his degree,<br> <a name="an_1435"></a> And putten hym in worshipful servyse,<br> <a name="an_1436"></a> Ther as he myghte his vertu excercise.<br> <a name="an_1437"></a> And thus withinne a while his name is spronge,<br> <a name="an_1438"></a> Bothe of his dedes and his goode tonge,<br> <a name="an_1439"></a> That Theseus hath taken hym so neer<br> <span class="margnote"><font color="GREEN" size="-1"><a name="an_1440">1440</a></font></span> That of his chambre he made hym a squier,<br> <a name="an_1441"></a> And gaf hym gold to mayntene his degree.<br> <a name="an_1442"></a> And eek men broghte hym out of his contree,<br> <a name="an_1443"></a> From yeer to yeer, ful pryvely his rente;<br> <a name="an_1444"></a> But honestly and slyly he it spente,<br> <a name="an_1445"></a> That no man wondred how that he it hadde.<br> <a name="an_1446"></a> And thre yeer in this wise his lif he ladde,<br> <a name="an_1447"></a> And bar hym so, in pees and eek in werre,<br> <a name="an_1448"></a> Ther was no man that Theseus hath derre.<br> <a name="an_1449"></a> And in this blisse lete I now Arcite,<br> <span class="margnote"><font color="GREEN" size="-1"><a name="an_1450">1450</a></font></span> And speke I wole of Palamon a lite.<br> <a name="an_1451"></a> In derknesse and horrible and strong prisoun<br> <a name="an_1452"></a> Thise seven yeer hath seten Palamoun<br> <a name="an_1453"></a> Forpyned, what for wo and for distresse.<br> <a name="an_1454"></a> Who feeleth double soor and hevynesse<br> <a name="an_1455"></a> But Palamon, that love destreyneth so<br> <a name="an_1456"></a> That wood out of his wit he goth for wo?<br> <a name="an_1457"></a> And eek therto he is a prisoner<br> <a name="an_1458"></a> Perpetuelly, noght oonly for a yer.<br> <a name="an_1459"></a> Who koude ryme in Englyssh proprely<br> <span class="margnote"><font color="GREEN" size="-1"><a name="an_1460">1460</a></font></span> His martirdom? For sothe it am nat I;<br> <a name="an_1461"></a> Therfore I passe as lightly as I may.<br> <a name="an_1462"></a> It fel that in the seventhe yer, of May<br> <a name="an_1463"></a> The thridde nyght (as olde bookes seyn,<br> <a name="an_1464"></a> That al this storie tellen moore pleyn),<br> <a name="an_1465"></a> Were it by aventure or destynee --<br> <a name="an_1466"></a> As, whan a thyng is shapen, it shal be --<br> <a name="an_1467"></a> That soone after the mydnyght Palamoun,<br> <a name="an_1468"></a> By helpyng of a freend, brak his prisoun<br> <a name="an_1469"></a> And fleeth the citee faste as he may go.<br> <span class="margnote"><font color="GREEN" size="-1"><a name="an_1470">1470</a></font></span> For he hadde yeve his gayler drynke so<br> <a name="an_1471"></a> Of a clarree maad of a certeyn wyn,<br> <a name="an_1472"></a> With nercotikes and opie of Thebes fyn,<br> <a name="an_1473"></a> That al that nyght, thogh that men wolde him shake,<br> <a name="an_1474"></a> The gayler sleep; he myghte nat awake.<br> <a name="an_1475"></a> And thus he fleeth as faste as evere he may.<br> <a name="an_1476"></a> The nyght was short and faste by the day<br> <a name="an_1477"></a> That nedes cost he moot hymselven hyde,<br> <a name="an_1478"></a> And til a grove faste ther bisyde<br> <a name="an_1479"></a> With dredeful foot thanne stalketh Palamon.<br> <span class="margnote"><font color="GREEN" size="-1"><a name="an_1480">1480</a></font></span> For, shortly, this was his opinion:<br> <a name="an_1481"></a> That in that grove he wolde hym hyde al day,<br> <a name="an_1482"></a> And in the nyght thanne wolde he take his way<br> <a name="an_1483"></a> To Thebes-ward, his freendes for to preye<br> <a name="an_1484"></a> On Theseus to helpe him to werreye;<br> <a name="an_1485"></a> And shortly, outher he wolde lese his lif<br> <a name="an_1486"></a> Or wynnen Emelye unto his wyf.<br> <a name="an_1487"></a> This is th' effect and his entente pleyn.<br> <a name="an_1488"></a> Now wol I turne to Arcite ageyn,<br> <a name="an_1489"></a> That litel wiste how ny that was his care,<br> <span class="margnote"><font color="GREEN" size="-1"><a name="an_1490">1490</a></font></span> Til that Fortune had broght him in the snare.<br> <a name="an_1491"></a> The bisy larke, messager of day,<br> <a name="an_1492"></a> Salueth in hir song the morwe gray,<br> <a name="an_1493"></a> And firy Phebus riseth up so bright<br> <a name="an_1494"></a> That al the orient laugheth of the light,<br> <a name="an_1495"></a> And with his stremes dryeth in the greves<br> <a name="an_1496"></a> The silver dropes hangynge on the leves.<br> <a name="an_1497"></a> And Arcita, that in the court roial<br> <a name="an_1498"></a> With Theseus is squier principal,<br> <a name="an_1499"></a> Is risen and looketh on the myrie day.<br> <span class="margnote"><font color="GREEN" size="-1"><a name="an_1500">1500</a></font></span> And for to doon his observaunce to May,<br> <a name="an_1501"></a> Remembrynge on the poynt of his desir,<br> <a name="an_1502"></a> He on a courser, startlynge as the fir,<br> <a name="an_1503"></a> Is riden into the feeldes hym to pleye,<br> <a name="an_1504"></a> Out of the court, were it a myle or tweye.<br> <a name="an_1505"></a> And to the grove of which that I yow tolde<br> <a name="an_1506"></a> By aventure his wey he gan to holde<br> <a name="an_1507"></a> To maken hym a gerland of the greves,<br> <a name="an_1508"></a> Were it of wodebynde or hawethorn leves,<br> <a name="an_1509"></a> And loude he song ayeyn the sonne shene:<br> <span class="margnote"><font color="GREEN" size="-1"><a name="an_1510">1510</a></font></span> "May, with alle thy floures and thy grene,<br> <a name="an_1511"></a> Welcome be thou, faire, fresshe May,<br> <a name="an_1512"></a> In hope that I som grene gete may."<br> <a name="an_1513"></a> And from his courser, with a lusty herte,<br> <a name="an_1514"></a> Into the grove ful hastily he sterte,<br> <a name="an_1515"></a> And in a path he rometh up and doun,<br> <a name="an_1516"></a> Ther as by aventure this Palamoun<br> <a name="an_1517"></a> Was in a bussh, that no man myghte hym se,<br> <a name="an_1518"></a> For soore afered of his deeth was he.<br> <a name="an_1519"></a> No thyng ne knew he that it was Arcite;<br> <span class="margnote"><font color="GREEN" size="-1"><a name="an_1520">1520</a></font></span> God woot he wolde have trowed it ful lite.<br> <a name="an_1521"></a> But sooth is seyd, go sithen many yeres,<br> <a name="an_1522"></a> That "feeld hath eyen and the wode hath eres."<br> <a name="an_1523"></a> It is ful fair a man to bere hym evene,<br> <a name="an_1524"></a> For al day meeteth men at unset stevene.<br> <a name="an_1525"></a> Ful litel woot Arcite of his felawe,<br> <a name="an_1526"></a> That was so ny to herknen al his sawe,<br> <a name="an_1527"></a> For in the bussh he sitteth now ful stille.<br> <a name="an_1528"></a> Whan that Arcite hadde romed al his fille,<br> <a name="an_1529"></a> And songen al the roundel lustily,<br> <span class="margnote"><font color="GREEN" size="-1"><a name="an_1530">1530</a></font></span> Into a studie he fil sodeynly,<br> <a name="an_1531"></a> As doon thise loveres in hir queynte geres,<br> <a name="an_1532"></a> Now in the crope, now doun in the breres,<br> 
 <p> </p> <a name="an_1533"></a> Now up, now doun, as boket in a welle.<br> <a name="an_1534"></a> Right as the Friday, soothly for to telle,<br> <a name="an_1535"></a> Now it shyneth, now it reyneth faste,<br> <a name="an_1536"></a> Right so kan geery Venus overcaste<br> <a name="an_1537"></a> The hertes of hir folk; right as hir day<br> <a name="an_1538"></a> Is gereful, right so chaungeth she array.<br> <a name="an_1539"></a> Selde is the Friday al the wowke ylike.<br> <span class="margnote"><font color="GREEN" size="-1"><a name="an_1540">1540</a></font></span> Whan that Arcite had songe, he gan to sike<br> <a name="an_1541"></a> And sette hym doun withouten any moore.<br> <a name="an_1542"></a> "Allas," quod he, "that day that I was bore!<br> <a name="an_1543"></a> How longe, Juno, thurgh thy crueltee,<br> <a name="an_1544"></a> Woltow werreyen Thebes the citee?<br> <a name="an_1545"></a> Allas, ybroght is to confusioun<br> <a name="an_1546"></a> The blood roial of Cadme and Amphioun --<br> <a name="an_1547"></a> Of Cadmus, which that was the firste man<br> <a name="an_1548"></a> That Thebes bulte, or first the toun bigan,<br> <a name="an_1549"></a> And of the citee first was crouned kyng.<br> <span class="margnote"><font color="GREEN" size="-1"><a name="an_1550">1550</a></font></span> Of his lynage am I and his ofspryng<br> <a name="an_1551"></a> By verray ligne, as of the stok roial,<br> <a name="an_1552"></a> And now I am so caytyf and so thral,<br> <a name="an_1553"></a> That he that is my mortal enemy,<br> <a name="an_1554"></a> I serve hym as his squier povrely.<br> <a name="an_1555"></a> And yet dooth Juno me wel moore shame,<br> <a name="an_1556"></a> For I dar noght biknowe myn owene name;<br> <a name="an_1557"></a> But ther as I was wont to highte Arcite,<br> <a name="an_1558"></a> Now highte I Philostrate, noght worth a myte.<br> <a name="an_1559"></a> Allas, thou felle Mars! Allas, Juno!<br> <span class="margnote"><font color="GREEN" size="-1"><a name="an_1560">1560</a></font></span> Thus hath youre ire oure lynage al fordo,<br> <a name="an_1561"></a> Save oonly me and wrecched Palamoun,<br> <a name="an_1562"></a> That Theseus martireth in prisoun.<br> <a name="an_1563"></a> And over al this, to sleen me outrely<br> <a name="an_1564"></a> Love hath his firy dart so brennyngly<br> <a name="an_1565"></a> Ystiked thurgh my trewe, careful herte<br> <a name="an_1566"></a> That shapen was my deeth erst than my sherte.<br> <a name="an_1567"></a> Ye sleen me with youre eyen, Emelye!<br> <a name="an_1568"></a> Ye been the cause wherfore that I dye.<br> <a name="an_1569"></a> Of al the remenant of myn oother care<br> <span class="margnote"><font color="GREEN" size="-1"><a name="an_1570">1570</a></font></span> Ne sette I nat the montance of a tare,<br> <a name="an_1571"></a> So that I koude doon aught to youre plesaunce."<br> <a name="an_1572"></a> And with that word he fil doun in a traunce<br> <a name="an_1573"></a> A longe tyme, and after he up sterte.<br> <a name="an_1574"></a> This Palamoun, that thoughte that thurgh his herte<br> <a name="an_1575"></a> He felte a coold swerd sodeynliche glyde,<br> <a name="an_1576"></a> For ire he quook; no lenger wolde he byde.<br> <a name="an_1577"></a> And whan that he had herd Arcites tale,<br> <a name="an_1578"></a> As he were wood, with face deed and pale,<br> <a name="an_1579"></a> He stirte hym up out of the buskes thikke<br> <span class="margnote"><font color="GREEN" size="-1"><a name="an_1580">1580</a></font></span> And seide: "Arcite, false traytour wikke,<br> <a name="an_1581"></a> Now artow hent, that lovest my lady so,<br> <a name="an_1582"></a> For whom that I have al this peyne and wo,<br> <a name="an_1583"></a> And art my blood, and to my conseil sworn,<br> <a name="an_1584"></a> As I ful ofte have told thee heerbiforn,<br> <a name="an_1585"></a> And hast byjaped heere duc Theseus,<br> <a name="an_1586"></a> And falsly chaunged hast thy name thus!<br> <a name="an_1587"></a> I wol be deed, or elles thou shalt dye.<br> <a name="an_1588"></a> Thou shalt nat love my lady Emelye,<br> <a name="an_1589"></a> But I wol love hire oonly and namo;<br> <span class="margnote"><font color="GREEN" size="-1"><a name="an_1590">1590</a></font></span> For I am Palamon, thy mortal foo.<br> <a name="an_1591"></a> And though that I no wepene have in this place,<br> <a name="an_1592"></a> But out of prison am astert by grace,<br> <a name="an_1593"></a> I drede noght that outher thow shalt dye,<br> <a name="an_1594"></a> Or thow ne shalt nat loven Emelye.<br> <a name="an_1595"></a> Chees which thou wolt, or thou shalt nat asterte!"<br> <a name="an_1596"></a> This Arcite, with ful despitous herte,<br> <a name="an_1597"></a> Whan he hym knew, and hadde his tale herd,<br> <a name="an_1598"></a> As fiers as leon pulled out his swerd,<br> <a name="an_1599"></a> And seyde thus: "By God that sit above,<br> <span class="margnote"><font color="GREEN" size="-1"><a name="an_1600">1600</a></font></span> Nere it that thou art sik and wood for love,<br> <a name="an_1601"></a> And eek that thow no wepne hast in this place,<br> <a name="an_1602"></a> Thou sholdest nevere out of this grove pace,<br> <a name="an_1603"></a> That thou ne sholdest dyen of myn hond.<br> <a name="an_1604"></a> For I defye the seurete and the bond<br> <a name="an_1605"></a> Which that thou seist that I have maad to thee.<br> <a name="an_1606"></a> What! Verray fool, thynk wel that love is free,<br> <a name="an_1607"></a> And I wol love hire maugree al thy myght!<br> <a name="an_1608"></a> But for as muche thou art a worthy knyght<br> <a name="an_1609"></a> And wilnest to darreyne hire by bataille,<br> <span class="margnote"><font color="GREEN" size="-1"><a name="an_1610">1610</a></font></span> Have heer my trouthe; tomorwe I wol nat faille,<br> <a name="an_1611"></a> Withoute wityng of any oother wight,<br> <a name="an_1612"></a> That heere I wol be founden as a knyght,<br> <a name="an_1613"></a> And bryngen harneys right ynough for thee;<br> <a name="an_1614"></a> And ches the beste, and leef the worste for me.<br> <a name="an_1615"></a> And mete and drynke this nyght wol I brynge<br> <a name="an_1616"></a> Ynough for thee, and clothes for thy beddynge.<br> <a name="an_1617"></a> And if so be that thou my lady wynne,<br> <a name="an_1618"></a> And sle me in this wode ther I am inne,<br> <a name="an_1619"></a> Thow mayst wel have thy lady as for me."<br> <span class="margnote"><font color="GREEN" size="-1"><a name="an_1620">1620</a></font></span> This Palamon answerde, "I graunte it thee."<br> <a name="an_1621"></a> And thus they been departed til amorwe,<br> <a name="an_1622"></a> Whan ech of hem had leyd his feith to borwe.<br> <a name="an_1623"></a> O Cupide, out of alle charitee!<br> <a name="an_1624"></a> O regne, that wolt no felawe have with thee!<br> <a name="an_1625"></a> Ful sooth is seyd that love ne lordshipe<br> <a name="an_1626"></a> Wol noght, his thankes, have no felaweshipe.<br> <a name="an_1627"></a> Wel fynden that Arcite and Palamoun.<br> <a name="an_1628"></a> Arcite is riden anon unto the toun,<br> <a name="an_1629"></a> And on the morwe, er it were dayes light,<br> <span class="margnote"><font color="GREEN" size="-1"><a name="an_1630">1630</a></font></span> Ful prively two harneys hath he dight,<br> <a name="an_1631"></a> Bothe suffisaunt and mete to darreyne<br> <a name="an_1632"></a> The bataille in the feeld bitwix hem tweyne;<br> <a name="an_1633"></a> And on his hors, allone as he was born,<br> <a name="an_1634"></a> He carieth al the harneys hym biforn.<br> <a name="an_1635"></a> And in the grove, at tyme and place yset,<br> <a name="an_1636"></a> This Arcite and this Palamon ben met.<br> <a name="an_1637"></a> To chaungen gan the colour in hir face;<br> <a name="an_1638"></a> Right as the hunters in the regne of Trace,<br> <a name="an_1639"></a> That stondeth at the gappe with a spere,<br> <span class="margnote"><font color="GREEN" size="-1"><a name="an_1640">1640</a></font></span> Whan hunted is the leon or the bere,<br> <a name="an_1641"></a> And hereth hym come russhyng in the greves,<br> <a name="an_1642"></a> And breketh bothe bowes and the leves,<br> <a name="an_1643"></a> And thynketh, "Heere cometh my mortal enemy!<br> <a name="an_1644"></a> Withoute faille, he moot be deed, or I,<br> <a name="an_1645"></a> For outher I moot sleen hym at the gappe,<br> <a name="an_1646"></a> Or he moot sleen me, if that me myshappe."<br> <a name="an_1647"></a> So ferden they in chaungyng of hir hewe,<br> <a name="an_1648"></a> As fer as everich of hem oother knewe.<br> <a name="an_1649"></a> Ther nas no good day, ne no saluyng,<br> <span class="margnote"><font color="GREEN" size="-1"><a name="an_1650">1650</a></font></span> But streight, withouten word or rehersyng,<br> <a name="an_1651"></a> Everich of hem heelp for to armen oother<br> <a name="an_1652"></a> As freendly as he were his owene brother;<br> <a name="an_1653"></a> And after that, with sharpe speres stronge<br> <a name="an_1654"></a> They foynen ech at oother wonder longe.<br> <a name="an_1655"></a> Thou myghtest wene that this Palamon<br> <a name="an_1656"></a> In his fightyng were a wood leon,<br> <a name="an_1657"></a> And as a crueel tigre was Arcite;<br> <a name="an_1658"></a> As wilde bores gonne they to smyte,<br> <a name="an_1659"></a> That frothen whit as foom for ire wood.<br> <span class="margnote"><font color="GREEN" size="-1"><a name="an_1660">1660</a></font></span> Up to the ancle foghte they in hir blood.<br> <a name="an_1661"></a> And in this wise I lete hem fightyng dwelle,<br> <a name="an_1662"></a> And forth I wole of Theseus yow telle.<br> <a name="an_1663"></a> The destinee, ministre general,<br> <a name="an_1664"></a> That executeth in the world over al<br> <a name="an_1665"></a> The purveiaunce that God hath seyn biforn,<br> <a name="an_1666"></a> So strong it is that, though the world had sworn<br> <a name="an_1667"></a> The contrarie of a thyng by ye or nay,<br> <a name="an_1668"></a> Yet somtyme it shal fallen on a day<br> <a name="an_1669"></a> That falleth nat eft withinne a thousand yeer.<br> <span class="margnote"><font color="GREEN" size="-1"><a name="an_1670">1670</a></font></span> For certeinly, oure appetites heer,<br> <a name="an_1671"></a> Be it of werre, or pees, or hate, or love,<br> <a name="an_1672"></a> Al is this reuled by the sighte above.<br> <a name="an_1673"></a> This mene I now by myghty Theseus,<br> <a name="an_1674"></a> That for to hunten is so desirus,<br> <a name="an_1675"></a> And namely at the grete hert in May,<br> <a name="an_1676"></a> That in his bed ther daweth hym no day<br> <a name="an_1677"></a> That he nys clad, and redy for to ryde<br> <a name="an_1678"></a> With hunte and horn and houndes hym bisyde.<br> <a name="an_1679"></a> For in his huntyng hath he swich delit<br> <span class="margnote"><font color="GREEN" size="-1"><a name="an_1680">1680</a></font></span> That it is al his joye and appetit<br> <a name="an_1681"></a> To been hymself the grete hertes bane,<br> <a name="an_1682"></a> For after Mars he serveth now Dyane.<br> <a name="an_1683"></a> Cleer was the day, as I have toold er this,<br> <a name="an_1684"></a> And Theseus with alle joye and blis,<br> <a name="an_1685"></a> With his Ypolita, the faire queene,<br> <a name="an_1686"></a> And Emelye, clothed al in grene,<br> <a name="an_1687"></a> On huntyng be they riden roially.<br> <a name="an_1688"></a> And to the grove that stood ful faste by,<br> <a name="an_1689"></a> In which ther was an hert, as men hym tolde,<br> <span class="margnote"><font color="GREEN" size="-1"><a name="an_1690">1690</a></font></span> Duc Theseus the streighte wey hath holde.<br> <a name="an_1691"></a> And to the launde he rideth hym ful right,<br> <a name="an_1692"></a> For thider was the hert wont have his flight,<br> <a name="an_1693"></a> And over a brook, and so forth on his weye.<br> <a name="an_1694"></a> This duc wol han a cours at hym or tweye<br> <a name="an_1695"></a> With houndes swiche as that hym list comaunde.<br> <a name="an_1696"></a> And whan this duc was come unto the launde,<br> <a name="an_1697"></a> Under the sonne he looketh, and anon<br> <a name="an_1698"></a> He was war of Arcite and Palamon,<br> <a name="an_1699"></a> That foughten breme as it were bores two.<br> <span class="margnote"><font color="GREEN" size="-1"><a name="an_1700">1700</a></font></span> The brighte swerdes wenten to and fro<br> <a name="an_1701"></a> So hidously that with the leeste strook<br> <a name="an_1702"></a> It semed as it wolde felle an ook.<br> <a name="an_1703"></a> But what they were, no thyng he ne woot.<br> <a name="an_1704"></a> This duc his courser with his spores smoot,<br> <a name="an_1705"></a> And at a stert he was bitwix hem two,<br> <a name="an_1706"></a> And pulled out a swerd and cride, "Hoo!<br> <a name="an_1707"></a> Namoore, up peyne of lesynge of youre heed!<br> <a name="an_1708"></a> By myghty Mars, he shal anon be deed<br> <a name="an_1709"></a> That smyteth any strook that I may seen.<br> <span class="margnote"><font color="GREEN" size="-1"><a name="an_1710">1710</a></font></span> But telleth me what myster men ye been,<br> <a name="an_1711"></a> That been so hardy for to fighten heere<br> <a name="an_1712"></a> Withouten juge or oother officere,<br> <a name="an_1713"></a> As it were in a lystes roially."<br> <a name="an_1714"></a> This Palamon answerde hastily<br> <a name="an_1715"></a> And seyde, "Sire, what nedeth wordes mo?<br> <a name="an_1716"></a> We have the deeth disserved bothe two.<br> <a name="an_1717"></a> Two woful wrecches been we, two caytyves,<br> <a name="an_1718"></a> That been encombred of oure owene lyves;<br> <a name="an_1719"></a> And as thou art a rightful lord and juge,<br> <span class="margnote"><font color="GREEN" size="-1"><a name="an_1720">1720</a></font></span> Ne yif us neither mercy ne refuge,<br> <a name="an_1721"></a> But sle me first, for seinte charitee!<br> <a name="an_1722"></a> But sle my felawe eek as wel as me;<br> <a name="an_1723"></a> Or sle hym first, for though thow knowest it lite,<br> <a name="an_1724"></a> This is thy mortal foo, this is Arcite,<br> <a name="an_1725"></a> That fro thy lond is banysshed on his heed,<br> <a name="an_1726"></a> For which he hath deserved to be deed.<br> <a name="an_1727"></a> For this is he that cam unto thy gate<br> <a name="an_1728"></a> And seyde that he highte Philostrate.<br> <a name="an_1729"></a> Thus hath he japed thee ful many a yer,<br> <span class="margnote"><font color="GREEN" size="-1"><a name="an_1730">1730</a></font></span> And thou hast maked hym thy chief squier;<br> <a name="an_1731"></a> And this is he that loveth Emelye.<br> <a name="an_1732"></a> For sith the day is come that I shal dye,<br> <a name="an_1733"></a> I make pleynly my confessioun<br> <a name="an_1734"></a> That I am thilke woful Palamoun<br> <a name="an_1735"></a> That hath thy prisoun broken wikkedly.<br> <a name="an_1736"></a> I am thy mortal foo, and it am I<br> <a name="an_1737"></a> That loveth so hoote Emelye the brighte<br> <a name="an_1738"></a> That I wol dye present in hir sighte.<br> <a name="an_1739"></a> Wherfore I axe deeth and my juwise;<br> <span class="margnote"><font color="GREEN" size="-1"><a name="an_1740">1740</a></font></span> But sle my felawe in the same wise,<br> <a name="an_1741"></a> For bothe han we deserved to be slayn."<br> <a name="an_1742"></a> This worthy duc answerde anon agayn,<br> <a name="an_1743"></a> And seyde, "This is a short conclusioun.<br> <a name="an_1744"></a> Youre owene mouth, by youre confessioun,<br> <a name="an_1745"></a> Hath dampned yow, and I wol it recorde;<br> <a name="an_1746"></a> It nedeth noght to pyne yow with the corde.<br> <a name="an_1747"></a> Ye shal be deed, by myghty Mars the rede!"<br> <a name="an_1748"></a> The queene anon, for verray wommanhede,<br> <a name="an_1749"></a> Gan for to wepe, and so dide Emelye,<br> <span class="margnote"><font color="GREEN" size="-1"><a name="an_1750">1750</a></font></span> And alle the ladyes in the compaignye.<br> <a name="an_1751"></a> Greet pitee was it, as it thoughte hem alle,<br> <a name="an_1752"></a> That evere swich a chaunce sholde falle,<br> <a name="an_1753"></a> For gentil men they were of greet estaat,<br> <a name="an_1754"></a> And no thyng but for love was this debaat;<br> <a name="an_1755"></a> And saugh hir blody woundes wyde and soore,<br> <a name="an_1756"></a> And alle crieden, bothe lasse and moore,<br> <a name="an_1757"></a> "Have mercy, Lord, upon us wommen alle!"<br> <a name="an_1758"></a> And on hir bare knees adoun they falle<br> <a name="an_1759"></a> And wolde have kist his feet ther as he stood;<br> <span class="margnote"><font color="GREEN" size="-1"><a name="an_1760">1760</a></font></span> Til at the laste aslaked was his mood,<br> <a name="an_1761"></a> For pitee renneth soone in gentil herte.<br> <a name="an_1762"></a> And though he first for ire quook and sterte,<br> <a name="an_1763"></a> He hath considered shortly, in a clause,<br> <a name="an_1764"></a> The trespas of hem bothe, and eek the cause,<br> <a name="an_1765"></a> And although that his ire hir gilt accused,<br> <a name="an_1766"></a> Yet in his resoun he hem bothe excused,<br> <a name="an_1767"></a> As thus: he thoghte wel that every man<br> <a name="an_1768"></a> Wol helpe hymself in love, if that he kan,<br> <a name="an_1769"></a> And eek delivere hymself out of prisoun.<br> <span class="margnote"><font color="GREEN" size="-1"><a name="an_1770">1770</a></font></span> And eek his herte hadde compassioun<br> <a name="an_1771"></a> Of wommen, for they wepen evere in oon,<br> <a name="an_1772"></a> And in his gentil herte he thoughte anon,<br> <a name="an_1773"></a> And softe unto hymself he seyde, "Fy<br> <a name="an_1774"></a> Upon a lord that wol have no mercy,<br> <a name="an_1775"></a> But been a leon, bothe in word and dede,<br> <a name="an_1776"></a> To hem that been in repentaunce and drede,<br> <a name="an_1777"></a> As wel as to a proud despitous man<br> <a name="an_1778"></a> That wol mayntene that he first bigan.<br> <a name="an_1779"></a> That lord hath litel of discrecioun,<br> <span class="margnote"><font color="GREEN" size="-1"><a name="an_1780">1780</a></font></span> That in swich cas kan no divisioun<br> <a name="an_1781"></a> But weyeth pride and humblesse after oon."<br> <a name="an_1782"></a> And shortly, whan his ire is thus agoon,<br> 
 <p> </p> <a name="an_1783"></a> He gan to looken up with eyen lighte<br> <a name="an_1784"></a> And spak thise same wordes al on highte:<br> <a name="an_1785"></a> "The god of love, a benedicite!<br> <a name="an_1786"></a> How myghty and how greet a lord is he!<br> <a name="an_1787"></a> Ayeyns his myght ther gayneth none obstacles.<br> <a name="an_1788"></a> He may be cleped a god for his myracles,<br> <a name="an_1789"></a> For he kan maken, at his owene gyse,<br> <span class="margnote"><font color="GREEN" size="-1"><a name="an_1790">1790</a></font></span> Of everich herte as that hym list divyse.<br> <a name="an_1791"></a> Lo heere this Arcite and this Palamoun,<br> <a name="an_1792"></a> That quitly weren out of my prisoun,<br> <a name="an_1793"></a> And myghte han lyved in Thebes roially,<br> <a name="an_1794"></a> And witen I am hir mortal enemy,<br> <a name="an_1795"></a> And that hir deth lith in my myght also,<br> <a name="an_1796"></a> And yet hath love, maugree hir eyen two,<br> <a name="an_1797"></a> Broght hem hyder bothe for to dye.<br> <a name="an_1798"></a> Now looketh, is nat that an heigh folye?<br> <a name="an_1799"></a> Who may been a fool but if he love?<br> <span class="margnote"><font color="GREEN" size="-1"><a name="an_1800">1800</a></font></span> Bihoold, for Goddes sake that sit above,<br> <a name="an_1801"></a> Se how they blede! Be they noght wel arrayed?<br> <a name="an_1802"></a> Thus hath hir lord, the god of love, ypayed<br> <a name="an_1803"></a> Hir wages and hir fees for hir servyse!<br> <a name="an_1804"></a> And yet they wenen for to been ful wyse<br> <a name="an_1805"></a> That serven love, for aught that may bifalle.<br> <a name="an_1806"></a> But this is yet the beste game of alle,<br> <a name="an_1807"></a> That she for whom they han this jolitee<br> <a name="an_1808"></a> Kan hem therfore as muche thank as me.<br> <a name="an_1809"></a> She woot namoore of al this hoote fare,<br> <span class="margnote"><font color="GREEN" size="-1"><a name="an_1810">1810</a></font></span> By God, than woot a cokkow or an hare!<br> <a name="an_1811"></a> But all moot ben assayed, hoot and coold;<br> <a name="an_1812"></a> A man moot ben a fool, or yong or oold --<br> <a name="an_1813"></a> I woot it by myself ful yore agon,<br> <a name="an_1814"></a> For in my tyme a servant was I oon.<br> <a name="an_1815"></a> And therfore, syn I knowe of loves peyne<br> <a name="an_1816"></a> And woot hou soore it kan a man distreyne,<br> <a name="an_1817"></a> As he that hath ben caught ofte in his laas,<br> <a name="an_1818"></a> I yow foryeve al hoolly this trespaas,<br> <a name="an_1819"></a> At requeste of the queene, that kneleth heere,<br> <span class="margnote"><font color="GREEN" size="-1"><a name="an_1820">1820</a></font></span> And eek of Emelye, my suster deere.<br> <a name="an_1821"></a> And ye shul bothe anon unto me swere<br> <a name="an_1822"></a> That nevere mo ye shal my contree dere,<br> <a name="an_1823"></a> Ne make werre upon me nyght ne day,<br> <a name="an_1824"></a> But been my freendes in all that ye may.<br> <a name="an_1825"></a> I yow foryeve this trespas every deel."<br> <a name="an_1826"></a> And they hym sworen his axyng faire and weel,<br> <a name="an_1827"></a> And hym of lordshipe and of mercy preyde,<br> <a name="an_1828"></a> And he hem graunteth grace, and thus he seyde:<br> <a name="an_1829"></a> "To speke of roial lynage and richesse,<br> <span class="margnote"><font color="GREEN" size="-1"><a name="an_1830">1830</a></font></span> Though that she were a queene or a princesse,<br> <a name="an_1831"></a> Ech of you bothe is worthy, doutelees,<br> <a name="an_1832"></a> To wedden whan tyme is; but nathelees --<br> <a name="an_1833"></a> I speke as for my suster Emelye,<br> <a name="an_1834"></a> For whom ye have this strif and jalousye --<br> <a name="an_1835"></a> Ye woot yourself she may nat wedden two<br> <a name="an_1836"></a> Atones, though ye fighten everemo,<br> <a name="an_1837"></a> That oon of you, al be hym looth or lief,<br> <a name="an_1838"></a> He moot go pipen in an yvy leef;<br> <a name="an_1839"></a> This is to seyn, she may nat now han bothe,<br> <span class="margnote"><font color="GREEN" size="-1"><a name="an_1840">1840</a></font></span> Al be ye never so jalouse ne so wrothe.<br> <a name="an_1841"></a> And forthy I yow putte in this degree,<br> <a name="an_1842"></a> That ech of yow shal have his destynee<br> <a name="an_1843"></a> As hym is shape, and herkneth in what wyse;<br> <a name="an_1844"></a> Lo, heere youre ende of that I shal devyse.<br> <a name="an_1845"></a> My wyl is this, for plat conclusioun,<br> <a name="an_1846"></a> Withouten any repplicacioun --<br> <a name="an_1847"></a> If that you liketh, take it for the beste:<br> <a name="an_1848"></a> That everich of you shal goon where hym leste<br> <a name="an_1849"></a> Frely, withouten raunson or daunger,<br> <span class="margnote"><font color="GREEN" size="-1"><a name="an_1850">1850</a></font></span> And this day fifty wykes, fer ne ner,<br> <a name="an_1851"></a> Everich of you shal brynge an hundred knyghtes<br> <a name="an_1852"></a> Armed for lystes up at alle rightes,<br> <a name="an_1853"></a> Al redy to darreyne hire by bataille.<br> <a name="an_1854"></a> And this bihote I yow withouten faille,<br> <a name="an_1855"></a> Upon my trouthe, and as I am a knyght,<br> <a name="an_1856"></a> That wheither of yow bothe that hath myght --<br> <a name="an_1857"></a> This is to seyn, that wheither he or thow<br> <a name="an_1858"></a> May with his hundred, as I spak of now,<br> <a name="an_1859"></a> Sleen his contrarie, or out of lystes dryve,<br> <span class="margnote"><font color="GREEN" size="-1"><a name="an_1860">1860</a></font></span> Thanne shal I yeve Emelya to wyve<br> <a name="an_1861"></a> To whom that Fortune yeveth so fair a grace.<br> <a name="an_1862"></a> The lystes shal I maken in this place,<br> <a name="an_1863"></a> And God so wisly on my soule rewe<br> <a name="an_1864"></a> As I shal evene juge been and trewe.<br> <a name="an_1865"></a> Ye shul noon oother ende with me maken,<br> <a name="an_1866"></a> That oon of yow ne shal be deed or taken.<br> <a name="an_1867"></a> And if yow thynketh this is weel ysayd,<br> <a name="an_1868"></a> Seyeth youre avys, and holdeth you apayd.<br> <a name="an_1869"></a> This is youre ende and youre conclusioun."<br> <span class="margnote"><font color="GREEN" size="-1"><a name="an_1870">1870</a></font></span> Who looketh lightly now but Palamoun?<br> <a name="an_1871"></a> Who spryngeth up for joye but Arcite?<br> <a name="an_1872"></a> Who kouthe telle, or who kouthe it endite,<br> <a name="an_1873"></a> The joye that is maked in the place<br> <a name="an_1874"></a> Whan Theseus hath doon so fair a grace?<br> <a name="an_1875"></a> But doun on knees wente every maner wight,<br> <a name="an_1876"></a> And thonked hym with al hir herte and myght,<br> <a name="an_1877"></a> And namely the Thebans often sithe.<br> <a name="an_1878"></a> And thus with good hope and with herte blithe<br> <a name="an_1879"></a> They taken hir leve, and homward gonne they ride<br> <span class="margnote"><font color="GREEN" size="-1"><a name="an_1880">1880</a></font></span> To Thebes with his olde walles wyde.<br> <a name="an_1881"></a> I trowe men wolde deme it necligence<br> <a name="an_1882"></a> If I foryete to tellen the dispence<br> <a name="an_1883"></a> Of Theseus, that gooth so bisily<br> <a name="an_1884"></a> To maken up the lystes roially,<br> <a name="an_1885"></a> That swich a noble theatre as it was<br> <a name="an_1886"></a> I dar wel seyen in this world ther nas.<br> <a name="an_1887"></a> The circuit a myle was aboute,<br> <a name="an_1888"></a> Walled of stoon, and dyched al withoute.<br> <a name="an_1889"></a> Round was the shap, in manere of compas,<br> <span class="margnote"><font color="GREEN" size="-1"><a name="an_1890">1890</a></font></span> Ful of degrees, the heighte of sixty pas,<br> <a name="an_1891"></a> That whan a man was set on o degree,<br> <a name="an_1892"></a> He letted nat his felawe for to see.<br> <a name="an_1893"></a> Estward ther stood a gate of marbul whit,<br> <a name="an_1894"></a> Westward right swich another in the opposit.<br> <a name="an_1895"></a> And shortly to concluden, swich a place<br> <a name="an_1896"></a> Was noon in erthe, as in so litel space;<br> <a name="an_1897"></a> For in the lond ther was no crafty man<br> <a name="an_1898"></a> That geometrie or ars-metrike kan,<br> <a name="an_1899"></a> Ne portreyour, ne kervere of ymages,<br> <span class="margnote"><font color="GREEN" size="-1"><a name="an_1900">1900</a></font></span> That Theseus ne yaf him mete and wages<br> 
 <p> </p> <a name="an_1901"></a> The theatre for to maken and devyse.<br> <a name="an_1902"></a> And for to doon his ryte and sacrifise,<br> <a name="an_1903"></a> He estward hath, upon the gate above,<br> <a name="an_1904"></a> In worshipe of Venus, goddesse of love,<br> <a name="an_1905"></a> Doon make an auter and an oratorie;<br> <a name="an_1906"></a> And on the gate westward, in memorie<br> <a name="an_1907"></a> Of Mars, he maked hath right swich another,<br> <a name="an_1908"></a> That coste largely of gold a fother.<br> <a name="an_1909"></a> And northward, in a touret on the wal,<br> <span class="margnote"><font color="GREEN" size="-1"><a name="an_1910">1910</a></font></span> Of alabastre whit and reed coral,<br> <a name="an_1911"></a> An oratorie, riche for to see,<br> <a name="an_1912"></a> In worshipe of Dyane of chastitee,<br> <a name="an_1913"></a> Hath Theseus doon wroght in noble wyse.<br> <a name="an_1914"></a> But yet hadde I foryeten to devyse<br> <a name="an_1915"></a> The noble kervyng and the portreitures,<br> <a name="an_1916"></a> The shap, the contenaunce, and the figures<br> <a name="an_1917"></a> That weren in thise oratories thre.<br> <a name="an_1918"></a> First in the temple of Venus maystow se<br> <a name="an_1919"></a> Wroght on the wal, ful pitous to biholde,<br> <span class="margnote"><font color="GREEN" size="-1"><a name="an_1920">1920</a></font></span> The broken slepes, and the sikes colde,<br> <a name="an_1921"></a> The sacred teeris, and the waymentynge,<br> <a name="an_1922"></a> The firy strokes of the desirynge<br> <a name="an_1923"></a> That loves servantz in this lyf enduren;<br> <a name="an_1924"></a> The othes that hir covenantz assuren;<br> <a name="an_1925"></a> Plesaunce and Hope, Desir, Foolhardynesse,<br> <a name="an_1926"></a> Beautee and Youthe, Bauderie, Richesse,<br> <a name="an_1927"></a> Charmes and Force, Lesynges, Flaterye,<br> <a name="an_1928"></a> Despense, Bisynesse, and Jalousye,<br> <a name="an_1929"></a> That wered of yelewe gooldes a gerland,<br> <span class="margnote"><font color="GREEN" size="-1"><a name="an_1930">1930</a></font></span> And a cokkow sittynge on hir hand;<br> <a name="an_1931"></a> Festes, instrumentz, caroles, daunces,<br> <a name="an_1932"></a> Lust and array, and alle the circumstaunces<br> <a name="an_1933"></a> Of love, which that I rekned and rekne shal,<br> <a name="an_1934"></a> By ordre weren peynted on the wal,<br> <a name="an_1935"></a> And mo than I kan make of mencioun.<br> <a name="an_1936"></a> For soothly al the mount of Citheroun,<br> <a name="an_1937"></a> Ther Venus hath hir principal dwellynge,<br> <a name="an_1938"></a> Was shewed on the wal in portreyynge,<br> <a name="an_1939"></a> With al the gardyn and the lustynesse.<br> <span class="margnote"><font color="GREEN" size="-1"><a name="an_1940">1940</a></font></span> Nat was foryeten the porter, Ydelnesse,<br> <a name="an_1941"></a> Ne Narcisus the faire of yore agon,<br> <a name="an_1942"></a> Ne yet the folye of kyng Salomon,<br> <a name="an_1943"></a> Ne yet the grete strengthe of Ercules --<br> <a name="an_1944"></a> Th' enchauntementz of Medea and Circes --<br> <a name="an_1945"></a> Ne of Turnus, with the hardy fiers corage,<br> <a name="an_1946"></a> The riche Cresus, kaytyf in servage.<br> <a name="an_1947"></a> Thus may ye seen that wysdom ne richesse,<br> <a name="an_1948"></a> Beautee ne sleighte, strengthe ne hardynesse,<br> <a name="an_1949"></a> Ne may with Venus holde champartie,<br> <span class="margnote"><font color="GREEN" size="-1"><a name="an_1950">1950</a></font></span> For as hir list the world than may she gye.<br> <a name="an_1951"></a> Lo, alle thise folk so caught were in hir las,<br> <a name="an_1952"></a> Til they for wo ful ofte seyde "allas!"<br> <a name="an_1953"></a> Suffiseth heere ensamples oon or two,<br> <a name="an_1954"></a> And though I koude rekene a thousand mo.<br> <a name="an_1955"></a> The statue of Venus, glorious for to se,<br> <a name="an_1956"></a> Was naked, fletynge in the large see,<br> <a name="an_1957"></a> And fro the navele doun al covered was<br> <a name="an_1958"></a> With wawes grene, and brighte as any glas.<br> <a name="an_1959"></a> A citole in hir right hand hadde she,<br> <span class="margnote"><font color="GREEN" size="-1"><a name="an_1960">1960</a></font></span> And on hir heed, ful semely for to se,<br> <a name="an_1961"></a> A rose gerland, fressh and wel smellynge;<br> <a name="an_1962"></a> Above hir heed hir dowves flikerynge.<br> <a name="an_1963"></a> Biforn hire stood hir sone Cupido;<br> <a name="an_1964"></a> Upon his shuldres wynges hadde he two,<br> <a name="an_1965"></a> And blynd he was, as it is often seene;<br> <a name="an_1966"></a> A bowe he bar and arwes brighte and kene.<br> <a name="an_1967"></a> Why sholde I noght as wel eek telle yow al<br> <a name="an_1968"></a> The portreiture that was upon the wal<br> <a name="an_1969"></a> Withinne the temple of myghty Mars the rede?<br> <span class="margnote"><font color="GREEN" size="-1"><a name="an_1970">1970</a></font></span> Al peynted was the wal, in lengthe and brede,<br> <a name="an_1971"></a> Lyk to the estres of the grisly place<br> <a name="an_1972"></a> That highte the grete temple of Mars in Trace,<br> <a name="an_1973"></a> In thilke colde, frosty regioun<br> <a name="an_1974"></a> Ther as Mars hath his sovereyn mansioun.<br> <a name="an_1975"></a> First on the wal was peynted a forest,<br> <a name="an_1976"></a> In which ther dwelleth neither man ne best,<br> <a name="an_1977"></a> With knotty, knarry, bareyne trees olde,<br> <a name="an_1978"></a> Of stubbes sharpe and hidouse to biholde,<br> <a name="an_1979"></a> In which ther ran a rumbel in a swough,<br> <span class="margnote"><font color="GREEN" size="-1"><a name="an_1980">1980</a></font></span> As though a storm sholde bresten every bough.<br> <a name="an_1981"></a> And dounward from an hille, under a bente,<br> <a name="an_1982"></a> Ther stood the temple of Mars armypotente,<br> <a name="an_1983"></a> Wroght al of burned steel, of which the entree<br> <a name="an_1984"></a> Was long and streit, and gastly for to see.<br> <a name="an_1985"></a> And therout came a rage and swich a veze<br> <a name="an_1986"></a> That it made al the gate for to rese.<br> <a name="an_1987"></a> The northren lyght in at the dores shoon,<br> <a name="an_1988"></a> For wyndowe on the wal ne was ther noon,<br> <a name="an_1989"></a> Thurgh which men myghten any light discerne.<br> <span class="margnote"><font color="GREEN" size="-1"><a name="an_1990">1990</a></font></span> The dore was al of adamant eterne,<br> <a name="an_1991"></a> Yclenched overthwart and endelong<br> <a name="an_1992"></a> With iren tough; and for to make it strong,<br> <a name="an_1993"></a> Every pyler, the temple to sustene,<br> <a name="an_1994"></a> Was tonne-greet, of iren bright and shene.<br> <a name="an_1995"></a> Ther saugh I first the derke ymaginyng<br> <a name="an_1996"></a> Of Felonye, and al the compassyng;<br> <a name="an_1997"></a> The crueel Ire, reed as any gleede;<br> <a name="an_1998"></a> The pykepurs, and eek the pale Drede;<br> <a name="an_1999"></a> The smylere with the knyf under the cloke;<br> <span class="margnote"><font color="GREEN" size="-1"><a name="an_2000">2000</a></font></span> The shepne brennynge with the blake smoke;<br> <a name="an_2001"></a> The tresoun of the mordrynge in the bedde;<br> <a name="an_2002"></a> The open werre, with woundes al bibledde;<br> <a name="an_2003"></a> Contek, with blody knyf and sharp manace.<br> <a name="an_2004"></a> Al ful of chirkyng was that sory place.<br> <a name="an_2005"></a> The sleere of hymself yet saugh I ther --<br> <a name="an_2006"></a> His herte-blood hath bathed al his heer --<br> <a name="an_2007"></a> The nayl ydryven in the shode anyght;<br> <a name="an_2008"></a> The colde deeth, with mouth gapyng upright.<br> <a name="an_2009"></a> Amyddes of the temple sat Meschaunce,<br> <span class="margnote"><font color="GREEN" size="-1"><a name="an_2010">2010</a></font></span> With disconfort and sory contenaunce.<br> <a name="an_2011"></a> Yet saugh I Woodnesse, laughynge in his rage,<br> <a name="an_2012"></a> Armed Compleint, Outhees, and fiers Outrage;<br> <a name="an_2013"></a> The careyne in the busk, with throte ycorve;<br> <a name="an_2014"></a> A thousand slayn, and nat of qualm ystorve;<br> <a name="an_2015"></a> The tiraunt, with the pray by force yraft;<br> <a name="an_2016"></a> The toun destroyed, ther was no thyng laft.<br> <a name="an_2017"></a> Yet saugh I brent the shippes hoppesteres;<br> <a name="an_2018"></a> The hunte strangled with the wilde beres;<br> <a name="an_2019"></a> The sowe freten the child right in the cradel;<br> <span class="margnote"><font color="GREEN" size="-1"><a name="an_2020">2020</a></font></span> The cook yscalded, for al his longe ladel.<br> <a name="an_2021"></a> Noght was foryeten by the infortune of Marte.<br> <a name="an_2022"></a> The cartere overryden with his carte --<br> <a name="an_2023"></a> Under the wheel ful lowe he lay adoun.<br> <a name="an_2024"></a> Ther were also, of Martes divisioun,<br> <a name="an_2025"></a> The barbour, and the bocher, and the smyth,<br> <a name="an_2026"></a> That forgeth sharpe swerdes on his styth.<br> <a name="an_2027"></a> And al above, depeynted in a tour,<br> <a name="an_2028"></a> Saugh I Conquest, sittynge in greet honour,<br> <a name="an_2029"></a> With the sharpe swerd over his heed<br> <span class="margnote"><font color="GREEN" size="-1"><a name="an_2030">2030</a></font></span> Hangynge by a soutil twynes threed.<br> <a name="an_2031"></a> Depeynted was the slaughtre of Julius,<br> <a name="an_2032"></a> Of grete Nero, and of Antonius;<br> <a name="an_2033"></a> Al be that thilke tyme they were unborn,<br> <a name="an_2034"></a> Yet was hir deth depeynted ther-biforn<br> <a name="an_2035"></a> By manasynge of Mars, right by figure;<br> <a name="an_2036"></a> So was it shewed in that portreiture,<br> <a name="an_2037"></a> As is depeynted in the sterres above<br> <a name="an_2038"></a> Who shal be slayn or elles deed for love.<br> <a name="an_2039"></a> Suffiseth oon ensample in stories olde;<br> <span class="margnote"><font color="GREEN" size="-1"><a name="an_2040">2040</a></font></span> I may nat rekene hem alle though I wolde.<br> <a name="an_2041"></a> The statue of Mars upon a carte stood<br> <a name="an_2042"></a> Armed, and looked grym as he were wood;<br> <a name="an_2043"></a> And over his heed ther shynen two figures<br> 
 <p> </p> <a name="an_2044"></a> Of sterres, that been cleped in scriptures,<br> <a name="an_2045"></a> That oon Puella, that oother Rubeus --<br> <a name="an_2046"></a> This god of armes was arrayed thus.<br> <a name="an_2047"></a> A wolf ther stood biforn hym at his feet<br> <a name="an_2048"></a> With eyen rede, and of a man he eet;<br> <a name="an_2049"></a> With soutil pencel was depeynted this storie<br> <span class="margnote"><font color="GREEN" size="-1"><a name="an_2050">2050</a></font></span> In redoutynge of Mars and of his glorie.<br> <a name="an_2051"></a> Now to the temple of Dyane the chaste,<br> <a name="an_2052"></a> As shortly as I kan, I wol me haste,<br> <a name="an_2053"></a> To telle yow al the descripsioun.<br> <a name="an_2054"></a> Depeynted been the walles up and doun<br> <a name="an_2055"></a> Of huntyng and of shamefast chastitee.<br> <a name="an_2056"></a> Ther saugh I how woful Calistopee,<br> <a name="an_2057"></a> Whan that Diane agreved was with here,<br> <a name="an_2058"></a> Was turned from a womman til a bere,<br> <a name="an_2059"></a> And after was she maad the loode-sterre.<br> <span class="margnote"><font color="GREEN" size="-1"><a name="an_2060">2060</a></font></span> Thus was it peynted; I kan sey yow no ferre.<br> <a name="an_2061"></a> Hir sone is eek a sterre, as men may see.<br> <a name="an_2062"></a> Ther saugh I Dane, yturned til a tree --<br> <a name="an_2063"></a> I mene nat the goddesse Diane,<br> <a name="an_2064"></a> But Penneus doghter, which that highte Dane.<br> <a name="an_2065"></a> Ther saugh I Attheon an hert ymaked,<br> <a name="an_2066"></a> For vengeaunce that he saugh Diane al naked;<br> <a name="an_2067"></a> I saugh how that his houndes have hym caught<br> <a name="an_2068"></a> And freeten hym, for that they knewe hym naught.<br> <a name="an_2069"></a> Yet peynted was a litel forther moor<br> <span class="margnote"><font color="GREEN" size="-1"><a name="an_2070">2070</a></font></span> How Atthalante hunted the wilde boor,<br> <a name="an_2071"></a> And Meleagre, and many another mo,<br> <a name="an_2072"></a> For which Dyane wroghte hym care and wo.<br> <a name="an_2073"></a> Ther saugh I many another wonder storie,<br> <a name="an_2074"></a> The which me list nat drawen to memorie.<br> <a name="an_2075"></a> This goddesse on an hert ful hye seet,<br> <a name="an_2076"></a> With smale houndes al aboute hir feet,<br> <a name="an_2077"></a> And undernethe hir feet she hadde a moone --<br> <a name="an_2078"></a> Wexynge it was and sholde wanye soone.<br> <a name="an_2079"></a> In gaude grene hir statue clothed was,<br> <span class="margnote"><font color="GREEN" size="-1"><a name="an_2080">2080</a></font></span> With bowe in honde and arwes in a cas.<br> <a name="an_2081"></a> Hir eyen caste she ful lowe adoun<br> <a name="an_2082"></a> Ther Pluto hath his derke regioun.<br> <a name="an_2083"></a> A womman travaillynge was hire biforn;<br> <a name="an_2084"></a> But for hir child so longe was unborn,<br> <a name="an_2085"></a> Ful pitously Lucyna gan she calle<br> <a name="an_2086"></a> And seyde, "Help, for thou mayst best of alle!"<br> <a name="an_2087"></a> Wel koude he peynten lifly that it wroghte;<br> <a name="an_2088"></a> With many a floryn he the hewes boghte.<br> <a name="an_2089"></a> Now been thise lystes maad, and Theseus,<br> <span class="margnote"><font color="GREEN" size="-1"><a name="an_2090">2090</a></font></span> That at his grete cost arrayed thus<br> <a name="an_2091"></a> The temples and the theatre every deel,<br> <a name="an_2092"></a> Whan it was doon, hym lyked wonder weel.<br> <a name="an_2093"></a> But stynte I wole of Theseus a lite,<br> <a name="an_2094"></a> And speke of Palamon and of Arcite.<br> <a name="an_2095"></a> The day approcheth of hir retournynge,<br> <a name="an_2096"></a> That everich sholde an hundred knyghtes brynge<br> <a name="an_2097"></a> The bataille to darreyne, as I yow tolde.<br> <a name="an_2098"></a> And til Atthenes, hir covenant for to holde,<br> <a name="an_2099"></a> Hath everich of hem broght an hundred knyghtes,<br> <span class="margnote"><font color="GREEN" size="-1"><a name="an_2100">2100</a></font></span> Wel armed for the werre at alle rightes.<br> <a name="an_2101"></a> And sikerly ther trowed many a man<br> <a name="an_2102"></a> That nevere, sithen that the world bigan,<br> <a name="an_2103"></a> As for to speke of knyghthod of hir hond,<br> <a name="an_2104"></a> As fer as God hath maked see or lond,<br> <a name="an_2105"></a> Nas of so fewe so noble a compaignye.<br> <a name="an_2106"></a> For every wight that lovede chivalrye<br> <a name="an_2107"></a> And wolde, his thankes, han a passant name,<br> <a name="an_2108"></a> Hath preyed that he myghte been of that game;<br> <a name="an_2109"></a> And wel was hym that therto chosen was,<br> <span class="margnote"><font color="GREEN" size="-1"><a name="an_2110">2110</a></font></span> For if ther fille tomorwe swich a cas,<br> <a name="an_2111"></a> Ye knowen wel that every lusty knyght<br> <a name="an_2112"></a> That loveth paramours and hath his myght,<br> <a name="an_2113"></a> Were it in Engelond or elleswhere,<br> <a name="an_2114"></a> They wolde, hir thankes, wilnen to be there --<br> <a name="an_2115"></a> To fighte for a lady, benedicitee!<br> <a name="an_2116"></a> It were a lusty sighte for to see.<br> <a name="an_2117"></a> And right so ferden they with Palamon.<br> <a name="an_2118"></a> With hym ther wenten knyghtes many on;<br> <a name="an_2119"></a> Som wol ben armed in an haubergeoun,<br> <span class="margnote"><font color="GREEN" size="-1"><a name="an_2120">2120</a></font></span> And in a brestplate and a light gypoun;<br> 
 <p> </p> <a name="an_2121"></a> And som wol have a paire plates large;<br> <a name="an_2122"></a> And som wol have a Pruce sheeld or a targe;<br> <a name="an_2123"></a> Som wol ben armed on his legges weel,<br> <a name="an_2124"></a> And have an ax, and som a mace of steel --<br> <a name="an_2125"></a> Ther is no newe gyse that it nas old.<br> <a name="an_2126"></a> Armed were they, as I have yow told,<br> <a name="an_2127"></a> Everych after his opinioun.<br> <a name="an_2128"></a> Ther maistow seen, comynge with Palamoun,<br> <a name="an_2129"></a> Lygurge hymself, the grete kyng of Trace.<br> <span class="margnote"><font color="GREEN" size="-1"><a name="an_2130">2130</a></font></span> Blak was his berd, and manly was his face;<br> <a name="an_2131"></a> The cercles of his eyen in his heed,<br> <a name="an_2132"></a> They gloweden bitwixen yelow and reed,<br> <a name="an_2133"></a> And lik a grifphon looked he aboute,<br> <a name="an_2134"></a> With kempe heeris on his browes stoute;<br> <a name="an_2135"></a> His lymes grete, his brawnes harde and stronge,<br> <a name="an_2136"></a> His shuldres brode, his armes rounde and longe;<br> <a name="an_2137"></a> And as the gyse was in his contree,<br> <a name="an_2138"></a> Ful hye upon a chaar of gold stood he,<br> <a name="an_2139"></a> With foure white boles in the trays.<br> <span class="margnote"><font color="GREEN" size="-1"><a name="an_2140">2140</a></font></span> In stede of cote-armure over his harnays,<br> <a name="an_2141"></a> With nayles yelewe and brighte as any gold,<br> <a name="an_2142"></a> He hadde a beres skyn, col-blak for old.<br> <a name="an_2143"></a> His longe heer was kembd bihynde his bak;<br> <a name="an_2144"></a> As any ravenes fethere it shoon for blak;<br> <a name="an_2145"></a> A wrethe of gold, arm-greet, of huge wighte,<br> <a name="an_2146"></a> Upon his heed, set ful of stones brighte,<br> <a name="an_2147"></a> Of fyne rubyes and of dyamauntz.<br> <a name="an_2148"></a> Aboute his chaar ther wenten white alauntz,<br> <a name="an_2149"></a> Twenty and mo, as grete as any steer,<br> <span class="margnote"><font color="GREEN" size="-1"><a name="an_2150">2150</a></font></span> To hunten at the leoun or the deer,<br> <a name="an_2151"></a> And folwed hym with mosel faste ybounde,<br> <a name="an_2152"></a> Colered of gold, and tourettes fyled rounde.<br> <a name="an_2153"></a> An hundred lordes hadde he in his route,<br> <a name="an_2154"></a> Armed ful wel, with hertes stierne and stoute.<br> <a name="an_2155"></a> With Arcita, in stories as men fynde,<br> <a name="an_2156"></a> The grete Emetreus, the kyng of Inde,<br> <a name="an_2157"></a> Upon a steede bay trapped in steel,<br> <a name="an_2158"></a> Covered in clooth of gold, dyapred weel,<br> <a name="an_2159"></a> Cam ridynge lyk the god of armes, Mars.<br> <span class="margnote"><font color="GREEN" size="-1"><a name="an_2160">2160</a></font></span> His cote-armure was of clooth of Tars<br> <a name="an_2161"></a> Couched with perles white and rounde and grete;<br> <a name="an_2162"></a> His sadel was of brend gold newe ybete;<br> <a name="an_2163"></a> A mantelet upon his shulder hangynge,<br> <a name="an_2164"></a> Bret-ful of rubyes rede as fyr sparklynge;<br> <a name="an_2165"></a> His crispe heer lyk rynges was yronne,<br> <a name="an_2166"></a> And that was yelow, and glytered as the sonne.<br> <a name="an_2167"></a> His nose was heigh, his eyen bright citryn,<br> <a name="an_2168"></a> His lippes rounde, his colour was sangwyn;<br> <a name="an_2169"></a> A fewe frakenes in his face yspreynd,<br> <span class="margnote"><font color="GREEN" size="-1"><a name="an_2170">2170</a></font></span> Bitwixen yelow and somdel blak ymeynd;<br> <a name="an_2171"></a> And as a leon he his lookyng caste.<br> <a name="an_2172"></a> Of fyve and twenty yeer his age I caste.<br> <a name="an_2173"></a> His berd was wel bigonne for to sprynge;<br> <a name="an_2174"></a> His voys was as a trompe thonderynge.<br> <a name="an_2175"></a> Upon his heed he wered of laurer grene<br> <a name="an_2176"></a> A gerland, fressh and lusty for to sene.<br> <a name="an_2177"></a> Upon his hand he bar for his deduyt<br> <a name="an_2178"></a> An egle tame, as any lilye whyt.<br> <a name="an_2179"></a> An hundred lordes hadde he with hym there,<br> <span class="margnote"><font color="GREEN" size="-1"><a name="an_2180">2180</a></font></span> Al armed, save hir heddes, in al hir gere,<br> <a name="an_2181"></a> Ful richely in alle maner thynges.<br> <a name="an_2182"></a> For trusteth wel that dukes, erles, kynges<br> <a name="an_2183"></a> Were gadered in this noble compaignye,<br> <a name="an_2184"></a> For love and for encrees of chivalrye.<br> <a name="an_2185"></a> Aboute this kyng ther ran on every part<br> <a name="an_2186"></a> Ful many a tame leon and leopart.<br> <a name="an_2187"></a> And in this wise thise lordes, alle and some,<br> <a name="an_2188"></a> Been on the Sonday to the citee come<br> <a name="an_2189"></a> Aboute pryme, and in the toun alight.<br> <span class="margnote"><font color="GREEN" size="-1"><a name="an_2190">2190</a></font></span> This Theseus, this duc, this worthy knyght,<br> <a name="an_2191"></a> Whan he had broght hem into his citee,<br> <a name="an_2192"></a> And inned hem, everich at his degree,<br> <a name="an_2193"></a> He festeth hem, and dooth so greet labour<br> <a name="an_2194"></a> To esen hem and doon hem al honour<br> <a name="an_2195"></a> That yet men wenen that no mannes wit<br> <a name="an_2196"></a> Of noon estaat ne koude amenden it.<br> <a name="an_2197"></a> The mynstralcye, the service at the feeste,<br> <a name="an_2198"></a> The grete yiftes to the meeste and leeste,<br> <a name="an_2199"></a> The riche array of Theseus paleys,<br> <span class="margnote"><font color="GREEN" size="-1"><a name="an_2200">2200</a></font></span> Ne who sat first ne last upon the deys,<br> <a name="an_2201"></a> What ladyes fairest been or best daunsynge,<br> <a name="an_2202"></a> Or which of hem kan dauncen best and synge,<br> <a name="an_2203"></a> Ne who moost felyngly speketh of love;<br> <a name="an_2204"></a> What haukes sitten on the perche above,<br> <a name="an_2205"></a> What houndes liggen on the floor adoun --<br> <a name="an_2206"></a> Of al this make I now no mencioun,<br> <a name="an_2207"></a> But al th' effect; that thynketh me the beste.<br> <a name="an_2208"></a> Now cometh the point, and herkneth if yow leste.<br> <a name="an_2209"></a> The Sonday nyght, er day bigan to sprynge,<br> <span class="margnote"><font color="GREEN" size="-1"><a name="an_2210">2210</a></font></span> Whan Palamon the larke herde synge<br> <a name="an_2211"></a> (Although it nere nat day by houres two,<br> <a name="an_2212"></a> Yet song the larke) and Palamon right tho<br> <a name="an_2213"></a> With hooly herte and with an heigh corage,<br> <a name="an_2214"></a> He roos to wenden on his pilgrymage<br> <a name="an_2215"></a> Unto the blisful Citherea benigne --<br> <a name="an_2216"></a> I mene Venus, honurable and digne.<br> <a name="an_2217"></a> And in hir houre he walketh forth a pas<br> <a name="an_2218"></a> Unto the lystes ther hire temple was,<br> <a name="an_2219"></a> And doun he kneleth, and with humble cheere<br> <span class="margnote"><font color="GREEN" size="-1"><a name="an_2220">2220</a></font></span> And herte soor he seyde as ye shal heere:<br> <a name="an_2221"></a> "Faireste of faire, O lady myn, Venus,<br> <a name="an_2222"></a> Doughter to Jove and spouse of Vulcanus,<br> 
 <p> </p> <a name="an_2223"></a> Thow gladere of the mount of Citheron,<br> <a name="an_2224"></a> For thilke love thow haddest to Adoon,<br> <a name="an_2225"></a> Have pitee of my bittre teeris smerte,<br> <a name="an_2226"></a> And taak myn humble preyere at thyn herte.<br> <a name="an_2227"></a> Allas! I ne have no langage to telle<br> <a name="an_2228"></a> Th' effectes ne the tormentz of myn helle;<br> <a name="an_2229"></a> Myn herte may myne harmes nat biwreye;<br> <span class="margnote"><font color="GREEN" size="-1"><a name="an_2230">2230</a></font></span> I am so confus that I kan noght seye<br> <a name="an_2231"></a> But `Mercy, lady bright, that knowest weele<br> <a name="an_2232"></a> My thought and seest what harmes that I feele!'<br> <a name="an_2233"></a> Considere al this and rewe upon my soore,<br> <a name="an_2234"></a> As wisly as I shal for everemoore,<br> <a name="an_2235"></a> Emforth my myght, thy trewe servant be,<br> <a name="an_2236"></a> And holden werre alwey with chastitee.<br> <a name="an_2237"></a> That make I myn avow, so ye me helpe!<br> <a name="an_2238"></a> I kepe noght of armes for to yelpe,<br> <a name="an_2239"></a> Ne I ne axe nat tomorwe to have victorie,<br> <span class="margnote"><font color="GREEN" size="-1"><a name="an_2240">2240</a></font></span> Ne renoun in this cas, ne veyne glorie<br> <a name="an_2241"></a> Of pris of armes blowen up and doun;<br> <a name="an_2242"></a> But I wolde have fully possessioun<br> <a name="an_2243"></a> Of Emelye, and dye in thy servyse.<br> <a name="an_2244"></a> Fynd thow the manere hou and in what wyse:<br> <a name="an_2245"></a> I recche nat but it may bettre be<br> <a name="an_2246"></a> To have victorie of hem, or they of me,<br> <a name="an_2247"></a> So that I have my lady in myne armes.<br> <a name="an_2248"></a> For though so be that Mars is god of armes,<br> <a name="an_2249"></a> Youre vertu is so greet in hevene above<br> <span class="margnote"><font color="GREEN" size="-1"><a name="an_2250">2250</a></font></span> That if yow list, I shal wel have my love.<br> <a name="an_2251"></a> Thy temple wol I worshipe everemo,<br> <a name="an_2252"></a> And on thyn auter, where I ride or go,<br> <a name="an_2253"></a> I wol doon sacrifice and fires beete.<br> <a name="an_2254"></a> And if ye wol nat so, my lady sweete,<br> <a name="an_2255"></a> Thanne preye I thee, tomorwe with a spere<br> <a name="an_2256"></a> That Arcita me thurgh the herte bere.<br> <a name="an_2257"></a> Thanne rekke I noght, whan I have lost my lyf,<br> <a name="an_2258"></a> Though that Arcita wynne hire to his wyf.<br> <a name="an_2259"></a> This is th' effect and ende of my preyere:<br> <span class="margnote"><font color="GREEN" size="-1"><a name="an_2260">2260</a></font></span> Yif me my love, thow blisful lady deere."<br> <a name="an_2261"></a> Whan the orison was doon of Palamon,<br> <a name="an_2262"></a> His sacrifice he dide, and that anon,<br> <a name="an_2263"></a> Ful pitously, with alle circumstaunces,<br> <a name="an_2264"></a> Al telle I noght as now his observaunces;<br> <a name="an_2265"></a> But atte laste the statue of Venus shook,<br> <a name="an_2266"></a> And made a signe, wherby that he took<br> <a name="an_2267"></a> That his preyere accepted was that day.<br> <a name="an_2268"></a> For thogh the signe shewed a delay,<br> <a name="an_2269"></a> Yet wiste he wel that graunted was his boone,<br> <span class="margnote"><font color="GREEN" size="-1"><a name="an_2270">2270</a></font></span> And with glad herte he wente hym hoom ful soone.<br> <a name="an_2271"></a> The thridde houre inequal that Palamon<br> <a name="an_2272"></a> Bigan to Venus temple for to gon,<br> <a name="an_2273"></a> Up roos the sonne, and up roos Emelye<br> <a name="an_2274"></a> And to the temple of Dyane gan hye.<br> <a name="an_2275"></a> Hir maydens, that she thider with hire ladde,<br> <a name="an_2276"></a> Ful redily with hem the fyr they hadde,<br> <a name="an_2277"></a> Th' encens, the clothes, and the remenant al<br> <a name="an_2278"></a> That to the sacrifice longen shal;<br> <a name="an_2279"></a> The hornes fulle of meeth, as was the gyse --<br> <span class="margnote"><font color="GREEN" size="-1"><a name="an_2280">2280</a></font></span> Ther lakked noght to doon hir sacrifise.<br> <a name="an_2281"></a> Smokynge the temple, ful of clothes faire,<br> <a name="an_2282"></a> This Emelye, with herte debonaire,<br> <a name="an_2283"></a> Hir body wessh with water of a welle.<br> <a name="an_2284"></a> But hou she dide hir ryte I dar nat telle,<br> <a name="an_2285"></a> But it be any thing in general;<br> <a name="an_2286"></a> And yet it were a game to heeren al.<br> <a name="an_2287"></a> To hym that meneth wel it were no charge;<br> <a name="an_2288"></a> But it is good a man been at his large.<br> <a name="an_2289"></a> Hir brighte heer was kembd, untressed al;<br> <span class="margnote"><font color="GREEN" size="-1"><a name="an_2290">2290</a></font></span> A coroune of a grene ook cerial<br> <a name="an_2291"></a> Upon hir heed was set ful fair and meete.<br> <a name="an_2292"></a> Two fyres on the auter gan she beete,<br> <a name="an_2293"></a> And dide hir thynges, as men may biholde<br> <a name="an_2294"></a> In Stace of Thebes and thise bookes olde.<br> <a name="an_2295"></a> Whan kyndled was the fyr, with pitous cheere<br> <a name="an_2296"></a> Unto Dyane she spak as ye may heere:<br> <a name="an_2297"></a> "O chaste goddesse of the wodes grene,<br> <a name="an_2298"></a> To whom bothe hevene and erthe and see is sene,<br> <a name="an_2299"></a> Queene of the regne of Pluto derk and lowe,<br> <span class="margnote"><font color="GREEN" size="-1"><a name="an_2300">2300</a></font></span> Goddesse of maydens, that myn herte hast knowe<br> <a name="an_2301"></a> Ful many a yeer, and woost what I desire,<br> <a name="an_2302"></a> As keepe me fro thy vengeaunce and thyn ire,<br> <a name="an_2303"></a> That Attheon aboughte cruelly.<br> <a name="an_2304"></a> Chaste goddesse, wel wostow that I<br> <a name="an_2305"></a> Desire to ben a mayden al my lyf,<br> <a name="an_2306"></a> Ne nevere wol I be no love ne wyf.<br> <a name="an_2307"></a> I am, thow woost, yet of thy compaignye,<br> <a name="an_2308"></a> A mayde, and love huntynge and venerye,<br> <a name="an_2309"></a> And for to walken in the wodes wilde,<br> <span class="margnote"><font color="GREEN" size="-1"><a name="an_2310">2310</a></font></span> And noght to ben a wyf and be with childe.<br> <a name="an_2311"></a> Noght wol I knowe compaignye of man.<br> <a name="an_2312"></a> Now help me, lady, sith ye may and kan,<br> <a name="an_2313"></a> For tho thre formes that thou hast in thee.<br> <a name="an_2314"></a> And Palamon, that hath swich love to me,<br> <a name="an_2315"></a> And eek Arcite, that loveth me so soore,<br> <a name="an_2316"></a> This grace I preye thee withoute moore,<br> <a name="an_2317"></a> As sende love and pees bitwixe hem two,<br> <a name="an_2318"></a> And fro me turne awey hir hertes so<br> <a name="an_2319"></a> That al hire hoote love and hir desir,<br> <span class="margnote"><font color="GREEN" size="-1"><a name="an_2320">2320</a></font></span> And al hir bisy torment, and hir fir<br> <a name="an_2321"></a> Be queynt, or turned in another place.<br> <a name="an_2322"></a> And if so be thou wolt nat do me grace,<br> <a name="an_2323"></a> Or if my destynee be shapen so<br> <a name="an_2324"></a> That I shal nedes have oon of hem two,<br> <a name="an_2325"></a> As sende me hym that moost desireth me.<br> <a name="an_2326"></a> Bihoold, goddesse of clene chastitee,<br> <a name="an_2327"></a> The bittre teeris that on my chekes falle.<br> <a name="an_2328"></a> Syn thou art mayde and kepere of us alle,<br> <a name="an_2329"></a> My maydenhede thou kepe and wel conserve,<br> <span class="margnote"><font color="GREEN" size="-1"><a name="an_2330">2330</a></font></span> And whil I lyve, a mayde I wol thee serve."<br> <a name="an_2331"></a> The fires brenne upon the auter cleere,<br> <a name="an_2332"></a> Whil Emelye was thus in hir preyere.<br> <a name="an_2333"></a> But sodeynly she saugh a sighte queynte,<br> <a name="an_2334"></a> For right anon oon of the fyres queynte<br> <a name="an_2335"></a> And quyked agayn, and after that anon<br> <a name="an_2336"></a> That oother fyr was queynt and al agon;<br> <a name="an_2337"></a> And as it queynte it made a whistelynge,<br> <a name="an_2338"></a> As doon thise wete brondes in hir brennynge,<br> <a name="an_2339"></a> And at the brondes ende out ran anon<br> <span class="margnote"><font color="GREEN" size="-1"><a name="an_2340">2340</a></font></span> As it were blody dropes many oon;<br> <a name="an_2341"></a> For which so soore agast was Emelye<br> <a name="an_2342"></a> That she was wel ny mad and gan to crye,<br> <a name="an_2343"></a> For she ne wiste what it signyfied,<br> <a name="an_2344"></a> But oonly for the feere thus hath she cried,<br> <a name="an_2345"></a> And weep that it was pitee for to heere.<br> <a name="an_2346"></a> And therwithal Dyane gan appeere,<br> <a name="an_2347"></a> With bowe in honde, right as an hunteresse,<br> <a name="an_2348"></a> And seyde, "Doghter, stynt thyn hevynesse.<br> <a name="an_2349"></a> Among the goddes hye it is affermed,<br> <span class="margnote"><font color="GREEN" size="-1"><a name="an_2350">2350</a></font></span> And by eterne word writen and confermed,<br> <a name="an_2351"></a> Thou shalt ben wedded unto oon of tho<br> <a name="an_2352"></a> That han for thee so muchel care and wo,<br> <a name="an_2353"></a> But unto which of hem I may nat telle.<br> <a name="an_2354"></a> Farwel, for I ne may no lenger dwelle.<br> <a name="an_2355"></a> The fires which that on myn auter brenne<br> <a name="an_2356"></a> Shulle thee declaren, er that thou go henne,<br> <a name="an_2357"></a> Thyn aventure of love, as in this cas."<br> <a name="an_2358"></a> And with that word, the arwes in the caas<br> <a name="an_2359"></a> Of the goddesse clateren faste and rynge,<br> <span class="margnote"><font color="GREEN" size="-1"><a name="an_2360">2360</a></font></span> And forth she wente and made a vanysshynge;<br> <a name="an_2361"></a> For which this Emelye astoned was,<br> <a name="an_2362"></a> And seyde, "What amounteth this, allas?<br> <a name="an_2363"></a> I putte me in thy proteccioun,<br> <a name="an_2364"></a> Dyane, and in thy disposicioun."<br> <a name="an_2365"></a> And hoom she goth anon the nexte weye.<br> <a name="an_2366"></a> This is th' effect; ther is namoore to seye.<br> <a name="an_2367"></a> The nexte houre of Mars folwynge this,<br> <a name="an_2368"></a> Arcite unto the temple walked is<br> <a name="an_2369"></a> Of fierse Mars to doon his sacrifise,<br> <span class="margnote"><font color="GREEN" size="-1"><a name="an_2370">2370</a></font></span> With alle the rytes of his payen wyse.<br> <a name="an_2371"></a> With pitous herte and heigh devocioun,<br> <a name="an_2372"></a> Right thus to Mars he seyde his orisoun:<br> <a name="an_2373"></a> "O stronge god, that in the regnes colde<br> <a name="an_2374"></a> Of Trace honoured art and lord yholde,<br> <a name="an_2375"></a> And hast in every regne and every lond<br> <a name="an_2376"></a> Of armes al the brydel in thyn hond,<br> <a name="an_2377"></a> And hem fortunest as thee lyst devyse,<br> <a name="an_2378"></a> Accepte of me my pitous sacrifise.<br> <a name="an_2379"></a> If so be that my youthe may deserve,<br> <span class="margnote"><font color="GREEN" size="-1"><a name="an_2380">2380</a></font></span> And that my myght be worthy for to serve<br> <a name="an_2381"></a> Thy godhede, that I may been oon of thyne,<br> <a name="an_2382"></a> Thanne preye I thee to rewe upon my pyne.<br> <a name="an_2383"></a> For thilke peyne and thilke hoote fir<br> <a name="an_2384"></a> In which thow whilom brendest for desir,<br> <a name="an_2385"></a> Whan that thow usedest the beautee<br> <a name="an_2386"></a> Of faire, yonge, fresshe Venus free,<br> <a name="an_2387"></a> And haddest hire in armes at thy wille --<br> <a name="an_2388"></a> Although thee ones on a tyme mysfille,<br> <a name="an_2389"></a> Whan Vulcanus hadde caught thee in his las<br> <span class="margnote"><font color="GREEN" size="-1"><a name="an_2390">2390</a></font></span> And foond thee liggynge by his wyf, allas! --<br> <a name="an_2391"></a> For thilke sorwe that was in thyn herte,<br> <a name="an_2392"></a> Have routhe as wel upon my peynes smerte.<br> <a name="an_2393"></a> I am yong and unkonnynge, as thow woost,<br> <a name="an_2394"></a> And, as I trowe, with love offended moost<br> <a name="an_2395"></a> That evere was any lyves creature,<br> <a name="an_2396"></a> For she that dooth me al this wo endure<br> <a name="an_2397"></a> Ne reccheth nevere wher I synke or fleete.<br> <a name="an_2398"></a> And wel I woot, er she me mercy heete,<br> <a name="an_2399"></a> I moot with strengthe wynne hire in the place,<br> <span class="margnote"><font color="GREEN" size="-1"><a name="an_2400">2400</a></font></span> And wel I woot, withouten help or grace<br> <a name="an_2401"></a> Of thee ne may my strengthe noght availle.<br> <a name="an_2402"></a> Thanne help me, lord, tomorwe in my bataille,<br> <a name="an_2403"></a> For thilke fyr that whilom brente thee,<br> <a name="an_2404"></a> As wel as thilke fyr now brenneth me,<br> <a name="an_2405"></a> And do that I tomorwe have victorie.<br> <a name="an_2406"></a> Myn be the travaille, and thyn be the glorie!<br> <a name="an_2407"></a> Thy sovereyn temple wol I moost honouren<br> <a name="an_2408"></a> Of any place, and alwey moost labouren<br> <a name="an_2409"></a> In thy plesaunce and in thy craftes stronge,<br> <span class="margnote"><font color="GREEN" size="-1"><a name="an_2410">2410</a></font></span> And in thy temple I wol my baner honge<br> <a name="an_2411"></a> And alle the armes of my compaignye,<br> <a name="an_2412"></a> And everemo, unto that day I dye,<br> <a name="an_2413"></a> Eterne fir I wol bifore thee fynde.<br> <a name="an_2414"></a> And eek to this avow I wol me bynde:<br> <a name="an_2415"></a> My beerd, myn heer, that hongeth long adoun,<br> <a name="an_2416"></a> That nevere yet ne felte offensioun<br> <a name="an_2417"></a> Of rasour nor of shere, I wol thee yive,<br> <a name="an_2418"></a> And ben thy trewe servant whil I lyve.<br> <a name="an_2419"></a> Now, lord, have routhe upon my sorwes soore;<br> <span class="margnote"><font color="GREEN" size="-1"><a name="an_2420">2420</a></font></span> Yif me [victorie]; I aske thee namoore."<br> <a name="an_2421"></a> The preyere stynt of Arcita the stronge,<br> <a name="an_2422"></a> The rynges on the temple dore that honge,<br> <a name="an_2423"></a> And eek the dores, clatereden ful faste,<br> <a name="an_2424"></a> Of which Arcita somwhat hym agaste.<br> <a name="an_2425"></a> The fyres brenden upon the auter brighte<br> <a name="an_2426"></a> That it gan al the temple for to lighte;<br> <a name="an_2427"></a> A sweete smel the ground anon up yaf,<br> <a name="an_2428"></a> And Arcita anon his hand up haf,<br> <a name="an_2429"></a> And moore encens into the fyr he caste,<br> <span class="margnote"><font color="GREEN" size="-1"><a name="an_2430">2430</a></font></span> With othere rytes mo; and atte laste<br> <a name="an_2431"></a> The statue of Mars bigan his hauberk rynge,<br> <a name="an_2432"></a> And with that soun he herde a murmurynge<br> <a name="an_2433"></a> Ful lowe and dym, and seyde thus, "Victorie!"<br> <a name="an_2434"></a> For which he yaf to Mars honour and glorie.<br> <a name="an_2435"></a> And thus with joye and hope wel to fare<br> <a name="an_2436"></a> Arcite anon unto his in is fare,<br> <a name="an_2437"></a> As fayn as fowel is of the brighte sonne.<br> <a name="an_2438"></a> And right anon swich strif ther is bigonne,<br> <a name="an_2439"></a> For thilke grauntyng, in the hevene above,<br> <span class="margnote"><font color="GREEN" size="-1"><a name="an_2440">2440</a></font></span> Bitwixe Venus, the goddesse of love,<br> <a name="an_2441"></a> And Mars, the stierne god armypotente,<br> <a name="an_2442"></a> That Juppiter was bisy it to stente,<br> <a name="an_2443"></a> Til that the pale Saturnus the colde,<br> <a name="an_2444"></a> That knew so manye of aventures olde,<br> <a name="an_2445"></a> Foond in his olde experience an art<br> <a name="an_2446"></a> That he ful soone hath plesed every part.<br> <a name="an_2447"></a> As sooth is seyd, elde hath greet avantage;<br> <a name="an_2448"></a> In elde is bothe wysdom and usage;<br> <a name="an_2449"></a> Men may the olde atrenne and noght atrede.<br> <span class="margnote"><font color="GREEN" size="-1"><a name="an_2450">2450</a></font></span> Saturne anon, to stynten strif and drede,<br> <a name="an_2451"></a> Al be it that it is agayn his kynde,<br> <a name="an_2452"></a> Of al this strif he gan remedie fynde.<br> <a name="an_2453"></a> "My deere doghter Venus," quod Saturne,<br> <a name="an_2454"></a> "My cours, that hath so wyde for to turne,<br> <a name="an_2455"></a> Hath moore power than woot any man.<br> <a name="an_2456"></a> Myn is the drenchyng in the see so wan;<br> <a name="an_2457"></a> Myn is the prison in the derke cote;<br> <a name="an_2458"></a> Myn is the stranglyng and hangyng by the throte,<br> <a name="an_2459"></a> The murmure and the cherles rebellyng,<br> <span class="margnote"><font color="GREEN" size="-1"><a name="an_2460">2460</a></font></span> The groynynge, and the pryvee empoysonyng;<br> <a name="an_2461"></a> I do vengeance and pleyn correccioun,<br> <a name="an_2462"></a> Whil I dwelle in the signe of the leoun.<br> <a name="an_2463"></a> Myn is the ruyne of the hye halles,<br> <a name="an_2464"></a> The fallynge of the toures and of the walles<br> <a name="an_2465"></a> Upon the mynour or the carpenter.<br> <a name="an_2466"></a> I slow Sampsoun, shakynge the piler;<br> <a name="an_2467"></a> And myne be the maladyes colde,<br> <a name="an_2468"></a> The derke tresons, and the castes olde;<br> <a name="an_2469"></a> My lookyng is the fader of pestilence.<br> <span class="margnote"><font color="GREEN" size="-1"><a name="an_2470">2470</a></font></span> Now weep namoore; I shal doon diligence<br> <a name="an_2471"></a> That Palamon, that is thyn owene knyght,<br> <a name="an_2472"></a> Shal have his lady, as thou hast him hight.<br> <a name="an_2473"></a> Though Mars shal helpe his knyght, yet nathelees<br> <a name="an_2474"></a> Bitwixe yow ther moot be som tyme pees,<br> <a name="an_2475"></a> Al be ye noght of o compleccioun,<br> <a name="an_2476"></a> That causeth al day swich divisioun.<br> <a name="an_2477"></a> I am thyn aiel, redy at thy wille;<br> <a name="an_2478"></a> Weep now namoore; I wol thy lust fulfille."<br> <a name="an_2479"></a> Now wol I stynten of the goddes above,<br> <span class="margnote"><font color="GREEN" size="-1"><a name="an_2480">2480</a></font></span> Of Mars, and of Venus, goddesse of love,<br> <a name="an_2481"></a> And telle yow as pleynly as I kan<br> <a name="an_2482"></a> The grete effect, for which that I bygan.<br> <a name="an_2483"></a> Greet was the feeste in Atthenes that day,<br> <a name="an_2484"></a> And eek the lusty seson of that May<br> <a name="an_2485"></a> Made every wight to been in swich plesaunce<br> <a name="an_2486"></a> That al that Monday justen they and daunce,<br> <a name="an_2487"></a> And spenden it in Venus heigh servyse.<br> <a name="an_2488"></a> But by the cause that they sholde ryse<br> <a name="an_2489"></a> Eerly, for to seen the grete fight,<br> <span class="margnote"><font color="GREEN" size="-1"><a name="an_2490">2490</a></font></span> Unto hir reste wenten they at nyght.<br> <a name="an_2491"></a> And on the morwe, whan that day gan sprynge,<br> <a name="an_2492"></a> Of hors and harneys noyse and claterynge<br> <a name="an_2493"></a> Ther was in hostelryes al aboute,<br> <a name="an_2494"></a> And to the paleys rood ther many a route<br> <a name="an_2495"></a> Of lordes upon steedes and palfreys.<br> <a name="an_2496"></a> Ther maystow seen devisynge of harneys<br> <a name="an_2497"></a> So unkouth and so riche, and wroght so weel<br> <a name="an_2498"></a> Of goldsmythrye, of browdynge, and of steel;<br> <a name="an_2499"></a> The sheeldes brighte, testeres, and trappures,<br> <span class="margnote"><font color="GREEN" size="-1"><a name="an_2500">2500</a></font></span> Gold-hewen helmes, hauberkes, cote-armures;<br> <a name="an_2501"></a> Lordes in parementz on hir courseres,<br> <a name="an_2502"></a> Knyghtes of retenue, and eek squieres<br> <a name="an_2503"></a> Nailynge the speres, and helmes bokelynge;<br> <a name="an_2504"></a> Giggynge of sheeldes, with layneres lacynge --<br> <a name="an_2505"></a> There as nede is they weren no thyng ydel;<br> <a name="an_2506"></a> The fomy steedes on the golden brydel<br> <a name="an_2507"></a> Gnawynge, and faste the armurers also<br> <a name="an_2508"></a> With fyle and hamer prikynge to and fro;<br> <a name="an_2509"></a> Yemen on foote, and communes many oon<br> <span class="margnote"><font color="GREEN" size="-1"><a name="an_2510">2510</a></font></span> With shorte staves, thikke as they may goon;<br> <a name="an_2511"></a> Pypes, trompes, nakers, clariounes,<br> <a name="an_2512"></a> That in the bataille blowen blody sounes;<br> <a name="an_2513"></a> The paleys ful of peple up and doun,<br> <a name="an_2514"></a> Heere thre, ther ten, holdynge hir questioun,<br> <a name="an_2515"></a> Dyvynynge of thise Thebane knyghtes two.<br> <a name="an_2516"></a> Somme seyden thus, somme seyde "it shal be so";<br> <a name="an_2517"></a> Somme helden with hym with the blake berd,<br> <a name="an_2518"></a> Somme with the balled, somme with the thikke herd;<br> <a name="an_2519"></a> Somme seyde he looked grymme, and he wolde fighte:<br> <span class="margnote"><font color="GREEN" size="-1"><a name="an_2520">2520</a></font></span> "He hath a sparth of twenty pound of wighte."<br> <a name="an_2521"></a> Thus was the halle ful of divynynge,<br> <a name="an_2522"></a> Longe after that the sonne gan to sprynge.<br> <a name="an_2523"></a> The grete Theseus, that of his sleep awaked<br> <a name="an_2524"></a> With mynstralcie and noyse that was maked,<br> <a name="an_2525"></a> Heeld yet the chambre of his paleys riche<br> <a name="an_2526"></a> Til that the Thebane knyghtes, bothe yliche<br> <a name="an_2527"></a> Honured, were into the paleys fet.<br> <a name="an_2528"></a> Duc Theseus was at a wyndow set,<br> <a name="an_2529"></a> Arrayed right as he were a god in trone.<br> <span class="margnote"><font color="GREEN" size="-1"><a name="an_2530">2530</a></font></span> The peple preesseth thiderward ful soone<br> <a name="an_2531"></a> Hym for to seen, and doon heigh reverence,<br> <a name="an_2532"></a> And eek to herkne his heste and his sentence.<br> <a name="an_2533"></a> An heraud on a scaffold made an "Oo!"<br> <a name="an_2534"></a> Til al the noyse of peple was ydo,<br> <a name="an_2535"></a> And whan he saugh the peple of noyse al stille,<br> <a name="an_2536"></a> Tho shewed he the myghty dukes wille:<br> <a name="an_2537"></a> "The lord hath of his heigh discrecioun<br> <a name="an_2538"></a> Considered that it were destruccioun<br> <a name="an_2539"></a> To gentil blood to fighten in the gyse<br> 
 <p> </p> <span class="margnote"><font color="GREEN" size="-1"><a name="an_2540">2540</a></font></span> Of mortal bataille now in this emprise.<br> <a name="an_2541"></a> Wherfore, to shapen that they shal nat dye,<br> <a name="an_2542"></a> He wol his firste purpos modifye.<br> <a name="an_2543"></a> No man therfore, up peyne of los of lyf,<br> <a name="an_2544"></a> No maner shot, ne polax, ne short knyf<br> <a name="an_2545"></a> Into the lystes sende or thider brynge;<br> <a name="an_2546"></a> Ne short swerd, for to stoke with poynt bitynge,<br> <a name="an_2547"></a> No man ne drawe, ne bere it by his syde.<br> <a name="an_2548"></a> Ne no man shal unto his felawe ryde<br> <a name="an_2549"></a> But o cours with a sharpe ygrounde spere;<br> <span class="margnote"><font color="GREEN" size="-1"><a name="an_2550">2550</a></font></span> Foyne, if hym list, on foote, hymself to were.<br> <a name="an_2551"></a> And he that is at meschief shal be take<br> <a name="an_2552"></a> And noght slayn, but be broght unto the stake<br> <a name="an_2553"></a> That shal ben ordeyned on either syde;<br> <a name="an_2554"></a> But thider he shal by force, and there abyde.<br> <a name="an_2555"></a> And if so falle the chieftayn be take<br> <a name="an_2556"></a> On outher syde, or elles sleen his make,<br> <a name="an_2557"></a> No lenger shal the turneiynge laste.<br> <a name="an_2558"></a> God spede you! Gooth forth and ley on faste!<br> <a name="an_2559"></a> With long swerd and with mace fighteth youre fille.<br> <span class="margnote"><font color="GREEN" size="-1"><a name="an_2560">2560</a></font></span> Gooth now youre wey; this is the lordes wille."<br> <a name="an_2561"></a> The voys of peple touchede the hevene,<br> <a name="an_2562"></a> So loude cride they with murie stevene,<br> <a name="an_2563"></a> "God save swich a lord, that is so good<br> <a name="an_2564"></a> He wilneth no destruccion of blood!"<br> <a name="an_2565"></a> Up goon the trompes and the melodye,<br> <a name="an_2566"></a> And to the lystes rit the compaignye,<br> <a name="an_2567"></a> By ordinance, thurghout the citee large,<br> <a name="an_2568"></a> Hanged with clooth of gold, and nat with sarge.<br> <a name="an_2569"></a> Ful lik a lord this noble duc gan ryde,<br> <span class="margnote"><font color="GREEN" size="-1"><a name="an_2570">2570</a></font></span> Thise two Thebans upon either syde,<br> <a name="an_2571"></a> And after rood the queene and Emelye,<br> <a name="an_2572"></a> And after that another compaignye<br> <a name="an_2573"></a> Of oon and oother, after hir degree.<br> <a name="an_2574"></a> And thus they passen thurghout the citee,<br> <a name="an_2575"></a> And to the lystes come they by tyme.<br> <a name="an_2576"></a> It nas nat of the day yet fully pryme<br> <a name="an_2577"></a> Whan set was Theseus ful riche and hye,<br> <a name="an_2578"></a> Ypolita the queene, and Emelye,<br> <a name="an_2579"></a> And othere ladys in degrees aboute.<br> <span class="margnote"><font color="GREEN" size="-1"><a name="an_2580">2580</a></font></span> Unto the seetes preesseth al the route.<br> <a name="an_2581"></a> And westward, thurgh the gates under Marte,<br> <a name="an_2582"></a> Arcite, and eek the hondred of his parte,<br> <a name="an_2583"></a> With baner reed is entred right anon;<br> <a name="an_2584"></a> And in that selve moment Palamon<br> <a name="an_2585"></a> Is under Venus, estward in the place,<br> <a name="an_2586"></a> With baner whyt and hardy chiere and face.<br> <a name="an_2587"></a> In al the world, to seken up and doun,<br> <a name="an_2588"></a> So evene, withouten variacioun,<br> <a name="an_2589"></a> Ther nere swiche compaignyes tweye,<br> <span class="margnote"><font color="GREEN" size="-1"><a name="an_2590">2590</a></font></span> For ther was noon so wys that koude seye<br> <a name="an_2591"></a> That any hadde of oother avauntage<br> <a name="an_2592"></a> Of worthynesse, ne of estaat, ne age,<br> <a name="an_2593"></a> So evene were they chosen, for to gesse.<br> <a name="an_2594"></a> And in two renges faire they hem dresse.<br> <a name="an_2595"></a> Whan that hir names rad were everichon,<br> <a name="an_2596"></a> That in hir nombre gyle were ther noon,<br> <a name="an_2597"></a> Tho were the gates shet, and cried was loude:<br> <a name="an_2598"></a> "Do now youre devoir, yonge knyghtes proude!"<br> <a name="an_2599"></a> The heraudes lefte hir prikyng up and doun;<br> <span class="margnote"><font color="GREEN" size="-1"><a name="an_2600">2600</a></font></span> Now ryngen trompes loude and clarioun.<br> <a name="an_2601"></a> Ther is namoore to seyn, but west and est<br> <a name="an_2602"></a> In goon the speres ful sadly in arrest;<br> <a name="an_2603"></a> In gooth the sharpe spore into the syde.<br> <a name="an_2604"></a> Ther seen men who kan juste and who kan ryde;<br> <a name="an_2605"></a> Ther shyveren shaftes upon sheeldes thikke;<br> <a name="an_2606"></a> He feeleth thurgh the herte-spoon the prikke.<br> <a name="an_2607"></a> Up spryngen speres twenty foot on highte;<br> <a name="an_2608"></a> Out goon the swerdes as the silver brighte;<br> <a name="an_2609"></a> The helmes they tohewen and toshrede;<br> <span class="margnote"><font color="GREEN" size="-1"><a name="an_2610">2610</a></font></span> Out brest the blood with stierne stremes rede;<br> <a name="an_2611"></a> With myghty maces the bones they tobreste.<br> <a name="an_2612"></a> He thurgh the thikkeste of the throng gan threste;<br> <a name="an_2613"></a> Ther stomblen steedes stronge, and doun gooth al,<br> <a name="an_2614"></a> He rolleth under foot as dooth a bal;<br> <a name="an_2615"></a> He foyneth on his feet with his tronchoun,<br> <a name="an_2616"></a> And he hym hurtleth with his hors adoun;<br> <a name="an_2617"></a> He thurgh the body is hurt and sithen ytake,<br> <a name="an_2618"></a> Maugree his heed, and broght unto the stake;<br> <a name="an_2619"></a> As forward was, right there he moste abyde.<br> <span class="margnote"><font color="GREEN" size="-1"><a name="an_2620">2620</a></font></span> Another lad is on that oother syde.<br> <a name="an_2621"></a> And some tyme dooth hem Theseus to reste,<br> <a name="an_2622"></a> Hem to refresshe and drynken, if hem leste.<br> <a name="an_2623"></a> Ful ofte a day han thise Thebanes two<br> <a name="an_2624"></a> Togydre ymet, and wroght his felawe wo;<br> <a name="an_2625"></a> Unhorsed hath ech oother of hem tweye.<br> <a name="an_2626"></a> Ther nas no tygre in the vale of Galgopheye,<br> <a name="an_2627"></a> Whan that hir whelp is stole whan it is lite,<br> <a name="an_2628"></a> So crueel on the hunte as is Arcite<br> <a name="an_2629"></a> For jelous herte upon this Palamon.<br> <span class="margnote"><font color="GREEN" size="-1"><a name="an_2630">2630</a></font></span> Ne in Belmarye ther nys so fel leon,<br> <a name="an_2631"></a> That hunted is, or for his hunger wood,<br> <a name="an_2632"></a> Ne of his praye desireth so the blood,<br> <a name="an_2633"></a> As Palamon to sleen his foo Arcite.<br> <a name="an_2634"></a> The jelous strokes on hir helmes byte;<br> <a name="an_2635"></a> Out renneth blood on bothe hir sydes rede.<br> <a name="an_2636"></a> Som tyme an ende ther is of every dede.<br> <a name="an_2637"></a> For er the sonne unto the reste wente,<br> <a name="an_2638"></a> The stronge kyng Emetreus gan hente<br> <a name="an_2639"></a> This Palamon, as he faught with Arcite,<br> <span class="margnote"><font color="GREEN" size="-1"><a name="an_2640">2640</a></font></span> And made his swerd depe in his flessh to byte,<br> <a name="an_2641"></a> And by the force of twenty is he take<br> <a name="an_2642"></a> Unyolden, and ydrawen to the stake.<br> <a name="an_2643"></a> And in the rescus of this Palamoun<br> <a name="an_2644"></a> The stronge kyng Lygurge is born adoun,<br> <a name="an_2645"></a> And kyng Emetreus, for al his strengthe,<br> <a name="an_2646"></a> Is born out of his sadel a swerdes lengthe,<br> <a name="an_2647"></a> So hitte him Palamoun er he were take.<br> <a name="an_2648"></a> But al for noght; he was broght to the stake.<br> <a name="an_2649"></a> His hardy herte myghte hym helpe naught:<br> <span class="margnote"><font color="GREEN" size="-1"><a name="an_2650">2650</a></font></span> He moste abyde, whan that he was caught,<br> <a name="an_2651"></a> By force and eek by composicioun.<br> <a name="an_2652"></a> Who sorweth now but woful Palamoun,<br> <a name="an_2653"></a> That moot namoore goon agayn to fighte?<br> <a name="an_2654"></a> And whan that Theseus hadde seyn this sighte,<br> <a name="an_2655"></a> Unto the folk that foghten thus echon<br> <a name="an_2656"></a> He cryde, "Hoo! namoore, for it is doon!<br> <a name="an_2657"></a> I wol be trewe juge, and no partie.<br> <a name="an_2658"></a> Arcite of Thebes shal have Emelie,<br> <a name="an_2659"></a> That by his fortune hath hire faire ywonne."<br> <span class="margnote"><font color="GREEN" size="-1"><a name="an_2660">2660</a></font></span> Anon ther is a noyse of peple bigonne<br> <a name="an_2661"></a> For joye of this, so loude and heighe withalle<br> <a name="an_2662"></a> It semed that the lystes sholde falle.<br> <a name="an_2663"></a> What kan now faire Venus doon above?<br> <a name="an_2664"></a> What seith she now? What dooth this queene of love,<br> <a name="an_2665"></a> But wepeth so, for wantynge of hir wille,<br> <a name="an_2666"></a> Til that hir teeres in the lystes fille?<br> <a name="an_2667"></a> She seyde, "I am ashamed, doutelees."<br> <a name="an_2668"></a> Saturnus seyde, "Doghter, hoold thy pees!<br> <a name="an_2669"></a> Mars hath his wille, his knyght hath al his boone,<br> <span class="margnote"><font color="GREEN" size="-1"><a name="an_2670">2670</a></font></span> And, by myn heed, thow shalt been esed soone."<br> <a name="an_2671"></a> The trompours, with the loude mynstralcie,<br> <a name="an_2672"></a> The heraudes, that ful loude yelle and crie,<br> <a name="an_2673"></a> Been in hire wele for joye of daun Arcite.<br> <a name="an_2674"></a> But herkneth me, and stynteth noyse a lite,<br> <a name="an_2675"></a> Which a myracle ther bifel anon.<br> <a name="an_2676"></a> This fierse Arcite hath of his helm ydon,<br> <a name="an_2677"></a> And on a courser, for to shewe his face,<br> <a name="an_2678"></a> He priketh endelong the large place<br> <a name="an_2679"></a> Lokynge upward upon this Emelye;<br> <span class="margnote"><font color="GREEN" size="-1"><a name="an_2680">2680</a></font></span> And she agayn hym caste a freendlich ye<br> <a name="an_2681"></a> (For wommen, as to speken in comune,<br> <a name="an_2682"></a> Thei folwen alle the favour of Fortune)<br> <a name="an_2683"></a> And was al his chiere, as in his herte.<br> <a name="an_2684"></a> Out of the ground a furie infernal sterte,<br> <a name="an_2685"></a> From Pluto sent at requeste of Saturne,<br> <a name="an_2686"></a> For which his hors for fere gan to turne,<br> <a name="an_2687"></a> And leep aside, and foundred as he leep;<br> <a name="an_2688"></a> And er that Arcite may taken keep,<br> <a name="an_2689"></a> He pighte hym on the pomel of his heed,<br> <span class="margnote"><font color="GREEN" size="-1"><a name="an_2690">2690</a></font></span> That in the place he lay as he were deed,<br> <a name="an_2691"></a> His brest tobrosten with his sadel-bowe.<br> <a name="an_2692"></a> As blak he lay as any cole or crowe,<br> <a name="an_2693"></a> So was the blood yronnen in his face.<br> <a name="an_2694"></a> Anon he was yborn out of the place,<br> <a name="an_2695"></a> With herte soor, to Theseus paleys.<br> <a name="an_2696"></a> Tho was he korven out of his harneys<br> <a name="an_2697"></a> And in a bed ybrought ful faire and blyve,<br> <a name="an_2698"></a> For he was yet in memorie and alyve,<br> <a name="an_2699"></a> And alwey criynge after Emelye.<br> <span class="margnote"><font color="GREEN" size="-1"><a name="an_2700">2700</a></font></span> Duc Theseus, with al his compaignye,<br> <a name="an_2701"></a> Is comen hoom to Atthenes his citee,<br> <a name="an_2702"></a> With alle blisse and greet solempnitee.<br> <a name="an_2703"></a> Al be it that this aventure was falle,<br> <a name="an_2704"></a> He nolde noght disconforten hem alle.<br> <a name="an_2705"></a> Men seyde eek that Arcite shal nat dye;<br> <a name="an_2706"></a> He shal been heeled of his maladye.<br> <a name="an_2707"></a> And of another thyng they weren as fayn,<br> <a name="an_2708"></a> That of hem alle was ther noon yslayn,<br> <a name="an_2709"></a> Al were they soore yhurt, and namely oon,<br> <span class="margnote"><font color="GREEN" size="-1"><a name="an_2710">2710</a></font></span> That with a spere was thirled his brest boon.<br> <a name="an_2711"></a> To othere woundes and to broken armes<br> <a name="an_2712"></a> Somme hadden salves, and somme hadden charmes;<br> <a name="an_2713"></a> Fermacies of herbes, and eek save<br> <a name="an_2714"></a> They dronken, for they wolde hir lymes have.<br> <a name="an_2715"></a> For which this noble duc, as he wel kan,<br> <a name="an_2716"></a> Conforteth and honoureth every man,<br> <a name="an_2717"></a> And made revel al the longe nyght<br> <a name="an_2718"></a> Unto the straunge lordes, as was right.<br> <a name="an_2719"></a> Ne ther was holden no disconfitynge<br> <span class="margnote"><font color="GREEN" size="-1"><a name="an_2720">2720</a></font></span> But as a justes or a tourneiynge;<br> <a name="an_2721"></a> For soothly ther was no disconfiture.<br> <a name="an_2722"></a> For fallyng nys nat but an aventure,<br> <a name="an_2723"></a> Ne to be lad by force unto the stake<br> <a name="an_2724"></a> Unyolden, and with twenty knyghtes take,<br> <a name="an_2725"></a> O persone allone, withouten mo,<br> <a name="an_2726"></a> And haryed forth by arme, foot, and too,<br> <a name="an_2727"></a> And eke his steede dryven forth with staves<br> <a name="an_2728"></a> With footmen, bothe yemen and eek knaves --<br> <a name="an_2729"></a> It nas arretted hym no vileynye;<br> <span class="margnote"><font color="GREEN" size="-1"><a name="an_2730">2730</a></font></span> Ther may no man clepen it cowardye.<br> <a name="an_2731"></a> For which anon duc Theseus leet crye,<br> <a name="an_2732"></a> To stynten alle rancour and envye,<br> <a name="an_2733"></a> The gree as wel of o syde as of oother,<br> <a name="an_2734"></a> And eyther syde ylik as ootheres brother;<br> <a name="an_2735"></a> And yaf hem yiftes after hir degree,<br> <a name="an_2736"></a> And fully heeld a feeste dayes three,<br> <a name="an_2737"></a> And conveyed the kynges worthily<br> <a name="an_2738"></a> Out of his toun a journee largely.<br> <a name="an_2739"></a> And hoom wente every man the righte way.<br> <span class="margnote"><font color="GREEN" size="-1"><a name="an_2740">2740</a></font></span> Ther was namoore but "Fare wel, have good day!"<br> <a name="an_2741"></a> Of this bataille I wol namoore endite,<br> <a name="an_2742"></a> But speke of Palamon and of Arcite.<br> <a name="an_2743"></a> Swelleth the brest of Arcite, and the soore<br> <a name="an_2744"></a> Encreesseth at his herte moore and moore.<br> <a name="an_2745"></a> The clothered blood, for any lechecraft,<br> <a name="an_2746"></a> Corrupteth, and is in his bouk ylaft,<br> <a name="an_2747"></a> That neither veyne-blood, ne ventusynge,<br> <a name="an_2748"></a> Ne drynke of herbes may ben his helpynge.<br> <a name="an_2749"></a> The vertu expulsif, or animal,<br> <span class="margnote"><font color="GREEN" size="-1"><a name="an_2750">2750</a></font></span> Fro thilke vertu cleped natural<br> <a name="an_2751"></a> Ne may the venym voyden ne expelle.<br> <a name="an_2752"></a> The pipes of his longes gonne to swelle,<br> <a name="an_2753"></a> And every lacerte in his brest adoun<br> <a name="an_2754"></a> Is shent with venym and corrupcioun.<br> <a name="an_2755"></a> Hym gayneth neither, for to gete his lif,<br> <a name="an_2756"></a> Vomyt upward, ne dounward laxatif.<br> <a name="an_2757"></a> Al is tobrosten thilke regioun;<br> <a name="an_2758"></a> Nature hath now no dominacioun.<br> <a name="an_2759"></a> And certeinly, ther Nature wol nat wirche,<br> <span class="margnote"><font color="GREEN" size="-1"><a name="an_2760">2760</a></font></span> Fare wel phisik! Go ber the man to chirche!<br> <a name="an_2761"></a> This al and som, that Arcita moot dye;<br> <a name="an_2762"></a> For which he sendeth after Emelye,<br> <a name="an_2763"></a> And Palamon, that was his cosyn deere.<br> <a name="an_2764"></a> Thanne seyde he thus, as ye shal after heere:<br> <a name="an_2765"></a> "Naught may the woful spirit in myn herte<br> <a name="an_2766"></a> Declare o point of alle my sorwes smerte<br> <a name="an_2767"></a> To yow, my lady, that I love moost,<br> <a name="an_2768"></a> But I biquethe the servyce of my goost<br> <a name="an_2769"></a> To yow aboven every creature,<br> <span class="margnote"><font color="GREEN" size="-1"><a name="an_2770">2770</a></font></span> Syn that my lyf may no lenger dure.<br> <a name="an_2771"></a> Allas, the wo! Allas, the peynes stronge,<br> <a name="an_2772"></a> That I for yow have suffred, and so longe!<br> <a name="an_2773"></a> Allas, the deeth! Allas, myn Emelye!<br> <a name="an_2774"></a> Allas, departynge of oure compaignye!<br> <a name="an_2775"></a> Allas, myn hertes queene! Allas, my wyf,<br> <a name="an_2776"></a> Myn hertes lady, endere of my lyf!<br> <a name="an_2777"></a> What is this world? What asketh men to have?<br> <a name="an_2778"></a> Now with his love, now in his colde grave<br> <a name="an_2779"></a> Allone, withouten any compaignye.<br> <span class="margnote"><font color="GREEN" size="-1"><a name="an_2780">2780</a></font></span> Fare wel, my sweete foo, myn Emelye!<br> <a name="an_2781"></a> And softe taak me in youre armes tweye,<br> <a name="an_2782"></a> For love of God, and herkneth what I seye.<br> <a name="an_2783"></a> "I have heer with my cosyn Palamon<br> <a name="an_2784"></a> Had strif and rancour many a day agon<br> <a name="an_2785"></a> For love of yow, and for my jalousye.<br> <a name="an_2786"></a> And Juppiter so wys my soule gye,<br> <a name="an_2787"></a> To speken of a servaunt proprely,<br> <a name="an_2788"></a> With alle circumstances trewely --<br> <a name="an_2789"></a> That is to seyen, trouthe, honour, knyghthede,<br> <span class="margnote"><font color="GREEN" size="-1"><a name="an_2790">2790</a></font></span> Wysdom, humblesse, estaat, and heigh kynrede,<br> <a name="an_2791"></a> Fredom, and al that longeth to that art --<br> <a name="an_2792"></a> So Juppiter have of my soule part,<br> <a name="an_2793"></a> As in this world right now ne knowe I non<br> <a name="an_2794"></a> So worthy to ben loved as Palamon,<br> <a name="an_2795"></a> That serveth yow, and wol doon al his lyf.<br> <a name="an_2796"></a> And if that evere ye shul ben a wyf,<br> <a name="an_2797"></a> Foryet nat Palamon, the gentil man."<br> <a name="an_2798"></a> And with that word his speche faille gan,<br> <a name="an_2799"></a> For from his feet up to his brest was come<br> <span class="margnote"><font color="GREEN" size="-1"><a name="an_2800">2800</a></font></span> The coold of deeth, that hadde hym overcome,<br> <a name="an_2801"></a> And yet mooreover, for in his armes two<br> <a name="an_2802"></a> The vital strengthe is lost and al ago.<br> <a name="an_2803"></a> Oonly the intellect, withouten moore,<br> <a name="an_2804"></a> That dwelled in his herte syk and soore,<br> <a name="an_2805"></a> Gan faillen whan the herte felte deeth.<br> <a name="an_2806"></a> Dusked his eyen two, and failled breeth,<br> <a name="an_2807"></a> But on his lady yet caste he his ye;<br> <a name="an_2808"></a> His laste word was, "Mercy, Emelye!"<br> <a name="an_2809"></a> His spirit chaunged hous and wente ther,<br> <span class="margnote"><font color="GREEN" size="-1"><a name="an_2810">2810</a></font></span> As I cam nevere, I kan nat tellen wher.<br> <a name="an_2811"></a> Therfore I stynte; I nam no divinistre;<br> <a name="an_2812"></a> Of soules fynde I nat in this registre,<br> <a name="an_2813"></a> Ne me ne list thilke opinions to telle<br> <a name="an_2814"></a> Of hem, though that they writen wher they dwelle.<br> <a name="an_2815"></a> Arcite is coold, ther Mars his soule gye!<br> <a name="an_2816"></a> Now wol I speken forth of Emelye.<br> <a name="an_2817"></a> Shrighte Emelye, and howleth Palamon,<br> <a name="an_2818"></a> And Theseus his suster took anon<br> <a name="an_2819"></a> Swownynge, and baar hire fro the corps away.<br> <span class="margnote"><font color="GREEN" size="-1"><a name="an_2820">2820</a></font></span> What helpeth it to tarien forth the day<br> <a name="an_2821"></a> To tellen how she weep bothe eve and morwe?<br> <a name="an_2822"></a> For in swich cas wommen have swich sorwe,<br> <a name="an_2823"></a> Whan that hir housbondes ben from hem ago,<br> <a name="an_2824"></a> That for the moore part they sorwen so,<br> <a name="an_2825"></a> Or ellis fallen in swich maladye<br> <a name="an_2826"></a> That at the laste certeinly they dye.<br> <a name="an_2827"></a> Infinite been the sorwes and the teeres<br> <a name="an_2828"></a> Of olde folk and folk of tendre yeeres<br> <a name="an_2829"></a> In al the toun for deeth of this Theban.<br> <span class="margnote"><font color="GREEN" size="-1"><a name="an_2830">2830</a></font></span> For hym ther wepeth bothe child and man;<br> <a name="an_2831"></a> So greet wepyng was ther noon, certayn,<br> <a name="an_2832"></a> Whan Ector was ybroght, al fressh yslayn,<br> <a name="an_2833"></a> To Troye. Allas, the pitee that was ther,<br> <a name="an_2834"></a> Cracchynge of chekes, rentynge eek of heer.<br> <a name="an_2835"></a> "Why woldestow be deed," thise wommen crye,<br> <a name="an_2836"></a> "And haddest gold ynough, and Emelye?"<br> <a name="an_2837"></a> No man myghte gladen Theseus,<br> <a name="an_2838"></a> Savynge his olde fader Egeus,<br> <a name="an_2839"></a> That knew this worldes transmutacioun,<br> <span class="margnote"><font color="GREEN" size="-1"><a name="an_2840">2840</a></font></span> As he hadde seyn it chaunge bothe up and doun,<br> <a name="an_2841"></a> Joye after wo, and wo after gladnesse,<br> <a name="an_2842"></a> And shewed hem ensamples and liknesse.<br> <a name="an_2843"></a> "Right as ther dyed nevere man," quod he,<br> <a name="an_2844"></a> "That he ne lyvede in erthe in some degree,<br> <a name="an_2845"></a> Right so ther lyvede never man," he seyde,<br> <a name="an_2846"></a> "In al this world, that som tyme he ne deyde.<br> <a name="an_2847"></a> This world nys but a thurghfare ful of wo,<br> <a name="an_2848"></a> And we been pilgrymes, passynge to and fro.<br> <a name="an_2849"></a> Deeth is an ende of every worldly soore."<br> <span class="margnote"><font color="GREEN" size="-1"><a name="an_2850">2850</a></font></span> And over al this yet seyde he muchel moore<br> <a name="an_2851"></a> To this effect, ful wisely to enhorte<br> <a name="an_2852"></a> The peple that they sholde hem reconforte.<br> <a name="an_2853"></a> Duc Theseus, with al his bisy cure,<br> <a name="an_2854"></a> Caste now wher that the sepulture<br> <a name="an_2855"></a> Of goode Arcite may best ymaked be,<br> <a name="an_2856"></a> And eek moost honurable in his degree.<br> <a name="an_2857"></a> And at the laste he took conclusioun<br> <a name="an_2858"></a> That ther as first Arcite and Palamoun<br> <a name="an_2859"></a> Hadden for love the bataille hem bitwene,<br> <span class="margnote"><font color="GREEN" size="-1"><a name="an_2860">2860</a></font></span> That in that selve grove, swoote and grene,<br> <a name="an_2861"></a> Ther as he hadde his amorouse desires,<br> <a name="an_2862"></a> His compleynte, and for love his hoote fires,<br> 
 <p> </p> 
 <p> </p> <a name="an_2863"></a> He wolde make a fyr in which the office<br> <a name="an_2864"></a> Funeral he myghte al accomplice.<br> <a name="an_2865"></a> And leet comande anon to hakke and hewe<br> <a name="an_2866"></a> The okes olde, and leye hem on a rewe<br> <a name="an_2867"></a> In colpons wel arrayed for to brenne.<br> <a name="an_2868"></a> His officers with swifte feet they renne<br> <a name="an_2869"></a> And ryde anon at his comandement.<br> <span class="margnote"><font color="GREEN" size="-1"><a name="an_2870">2870</a></font></span> And after this, Theseus hath ysent<br> <a name="an_2871"></a> After a beere, and it al overspradde<br> <a name="an_2872"></a> With clooth of gold, the richeste that he hadde.<br> <a name="an_2873"></a> And of the same suyte he cladde Arcite;<br> <a name="an_2874"></a> Upon his hondes hadde he gloves white,<br> <a name="an_2875"></a> Eek on his heed a coroune of laurer grene,<br> <a name="an_2876"></a> And in his hond a swerd ful bright and kene.<br> <a name="an_2877"></a> He leyde hym, bare the visage, on the beere;<br> <a name="an_2878"></a> Therwith he weep that pitee was to heere.<br> <a name="an_2879"></a> And for the peple sholde seen hym alle,<br> <span class="margnote"><font color="GREEN" size="-1"><a name="an_2880">2880</a></font></span> Whan it was day, he broghte hym to the halle,<br> <a name="an_2881"></a> That roreth of the criyng and the soun.<br> <a name="an_2882"></a> Tho cam this woful Theban Palamoun,<br> <a name="an_2883"></a> With flotery berd and ruggy, asshy heeres,<br> <a name="an_2884"></a> In clothes blake, ydropped al with teeres;<br> <a name="an_2885"></a> And, passynge othere of wepynge, Emelye,<br> <a name="an_2886"></a> The rewefulleste of al the compaignye.<br> <a name="an_2887"></a> In as muche as the servyce sholde be<br> <a name="an_2888"></a> The moore noble and riche in his degree,<br> <a name="an_2889"></a> Duc Theseus leet forth thre steedes brynge,<br> <span class="margnote"><font color="GREEN" size="-1"><a name="an_2890">2890</a></font></span> That trapped were in steel al gliterynge,<br> <a name="an_2891"></a> And covered with the armes of daun Arcite.<br> <a name="an_2892"></a> Upon thise steedes, that weren grete and white,<br> <a name="an_2893"></a> Ther seten folk, of whiche oon baar his sheeld,<br> <a name="an_2894"></a> Another his spere up on his hondes heeld,<br> <a name="an_2895"></a> The thridde baar with hym his bowe Turkeys<br> <a name="an_2896"></a> (Of brend gold was the caas and eek the harneys);<br> <a name="an_2897"></a> And riden forth a paas with sorweful cheere<br> <a name="an_2898"></a> Toward the grove, as ye shul after heere.<br> <a name="an_2899"></a> The nobleste of the Grekes that ther were<br> <span class="margnote"><font color="GREEN" size="-1"><a name="an_2900">2900</a></font></span> Upon hir shuldres caryeden the beere,<br> <a name="an_2901"></a> With slakke paas and eyen rede and wete,<br> <a name="an_2902"></a> Thurghout the citee by the maister strete,<br> <a name="an_2903"></a> That sprad was al with blak, and wonder hye<br> <a name="an_2904"></a> Right of the same is the strete ywrye.<br> <a name="an_2905"></a> Upon the right hond wente olde Egeus,<br> <a name="an_2906"></a> And on that oother syde duc Theseus,<br> <a name="an_2907"></a> With vessels in hir hand of gold ful fyn,<br> <a name="an_2908"></a> Al ful of hony, milk, and blood, and wyn;<br> <a name="an_2909"></a> Eek Palamon, with ful greet compaignye;<br> <span class="margnote"><font color="GREEN" size="-1"><a name="an_2910">2910</a></font></span> And after that cam woful Emelye,<br> <a name="an_2911"></a> With fyr in honde, as was that tyme the gyse,<br> <a name="an_2912"></a> To do the office of funeral servyse.<br> <a name="an_2913"></a> Heigh labour and ful greet apparaillynge<br> <a name="an_2914"></a> Was at the service and the fyr-makynge,<br> <a name="an_2915"></a> That with his grene top the hevene raughte;<br> <a name="an_2916"></a> And twenty fadme of brede the armes straughte --<br> <a name="an_2917"></a> This is to seyn, the bowes weren so brode.<br> <a name="an_2918"></a> Of stree first ther was leyd ful many a lode.<br> <a name="an_2919"></a> But how the fyr was maked upon highte,<br> <span class="margnote"><font color="GREEN" size="-1"><a name="an_2920">2920</a></font></span> Ne eek the names that the trees highte,<br> <a name="an_2921"></a> As ook, firre, birch, aspe, alder, holm, popler,<br> <a name="an_2922"></a> Wylugh, elm, plane, assh, box, chasteyn, lynde, laurer,<br> <a name="an_2923"></a> Mapul, thorn, bech, hasel, ew, whippeltree --<br> <a name="an_2924"></a> How they weren feld shal nat be toold for me;<br> <a name="an_2925"></a> Ne hou the goddes ronnen up and doun,<br> <a name="an_2926"></a> Disherited of hire habitacioun,<br> <a name="an_2927"></a> In which they woneden in reste and pees,<br> <a name="an_2928"></a> Nymphes, fawnes and amadrides;<br> <a name="an_2929"></a> Ne hou the beestes and the briddes alle<br> <span class="margnote"><font color="GREEN" size="-1"><a name="an_2930">2930</a></font></span> Fledden for fere, whan the wode was falle;<br> <a name="an_2931"></a> Ne how the ground agast was of the light,<br> <a name="an_2932"></a> That was nat wont to seen the sonne bright;<br> <a name="an_2933"></a> Ne how the fyr was couched first with stree,<br> <a name="an_2934"></a> And thanne with drye stikkes cloven a thre,<br> <a name="an_2935"></a> And thanne with grene wode and spicerye,<br> <a name="an_2936"></a> And thanne with clooth of gold and with perrye,<br> <a name="an_2937"></a> And gerlandes, hangynge with ful many a flour;<br> <a name="an_2938"></a> The mirre, th' encens, with al so greet odour;<br> <a name="an_2939"></a> Ne how Arcite lay among al this,<br> <span class="margnote"><font color="GREEN" size="-1"><a name="an_2940">2940</a></font></span> Ne what richesse aboute his body is;<br> <a name="an_2941"></a> Ne how that Emelye, as was the gyse,<br> <a name="an_2942"></a> Putte in the fyr of funeral servyse;<br> <a name="an_2943"></a> Ne how she swowned whan men made the fyr,<br> <a name="an_2944"></a> Ne what she spak, ne what was hir desir;<br> <a name="an_2945"></a> Ne what jeweles men in the fyre caste,<br> <a name="an_2946"></a> Whan that the fyr was greet and brente faste;<br> <a name="an_2947"></a> Ne how somme caste hir sheeld, and somme hir spere,<br> <a name="an_2948"></a> And of hire vestimentz, whiche that they were,<br> <a name="an_2949"></a> And coppes fulle of wyn, and milk, and blood,<br> <span class="margnote"><font color="GREEN" size="-1"><a name="an_2950">2950</a></font></span> Into the fyr, that brente as it were wood;<br> <a name="an_2951"></a> Ne how the Grekes, with an huge route,<br> <a name="an_2952"></a> Thries riden al the fyr aboute<br> <a name="an_2953"></a> Upon the left hand, with a loud shoutynge,<br> <a name="an_2954"></a> And thries with hir speres claterynge;<br> <a name="an_2955"></a> And thries how the ladyes gonne crye;<br> <a name="an_2956"></a> And how that lad was homward Emelye;<br> <a name="an_2957"></a> Ne how Arcite is brent to asshen colde;<br> <a name="an_2958"></a> Ne how that lyche-wake was yholde<br> <a name="an_2959"></a> Al thilke nyght; ne how the Grekes pleye<br> <span class="margnote"><font color="GREEN" size="-1"><a name="an_2960">2960</a></font></span> The wake-pleyes; ne kepe I nat to seye<br> <a name="an_2961"></a> Who wrastleth best naked with oille enoynt,<br> <a name="an_2962"></a> Ne who that baar hym best, in no disjoynt.<br> <a name="an_2963"></a> I wol nat tellen eek how that they goon<br> <a name="an_2964"></a> Hoom til Atthenes, whan the pley is doon;<br> <a name="an_2965"></a> But shortly to the point thanne wol I wende<br> <a name="an_2966"></a> And maken of my longe tale an ende.<br> <a name="an_2967"></a> By processe and by lengthe of certeyn yeres,<br> <a name="an_2968"></a> Al stynted is the moornynge and the teres<br> <a name="an_2969"></a> Of Grekes, by oon general assent.<br> <span class="margnote"><font color="GREEN" size="-1"><a name="an_2970">2970</a></font></span> Thanne semed me ther was a parlement<br> <a name="an_2971"></a> At Atthenes, upon certein pointz and caas;<br> <a name="an_2972"></a> Among the whiche pointz yspoken was,<br> <a name="an_2973"></a> To have with certein contrees alliaunce,<br> <a name="an_2974"></a> And have fully of Thebans obeisaunce.<br> <a name="an_2975"></a> For which this noble Theseus anon<br> <a name="an_2976"></a> Leet senden after gentil Palamon,<br> <a name="an_2977"></a> Unwist of hym what was the cause and why,<br> <a name="an_2978"></a> But in his blake clothes sorwefully<br> <a name="an_2979"></a> He cam at his comandement in hye.<br> <span class="margnote"><font color="GREEN" size="-1"><a name="an_2980">2980</a></font></span> Tho sente Theseus for Emelye.<br> <a name="an_2981"></a> Whan they were set, and hust was al the place,<br> <a name="an_2982"></a> And Theseus abiden hadde a space<br> <a name="an_2983"></a> Er any word cam fram his wise brest,<br> <a name="an_2984"></a> His eyen sette he ther as was his lest.<br> <a name="an_2985"></a> And with a sad visage he siked stille,<br> <a name="an_2986"></a> And after that right thus he seyde his wille:<br> <a name="an_2987"></a> "The Firste Moevere of the cause above,<br> <a name="an_2988"></a> Whan he first made the faire cheyne of love,<br> <a name="an_2989"></a> Greet was th' effect, and heigh was his entente.<br> <span class="margnote"><font color="GREEN" size="-1"><a name="an_2990">2990</a></font></span> Wel wiste he why, and what thereof he mente,<br> <a name="an_2991"></a> For with that faire cheyne of love he bond<br> <a name="an_2992"></a> The fyr, the eyr, the water, and the lond<br> <a name="an_2993"></a> In certeyn boundes, that they may nat flee.<br> <a name="an_2994"></a> That same Prince and that Moevere," quod he,<br> <a name="an_2995"></a> "Hath stablissed in this wrecched world adoun<br> <a name="an_2996"></a> Certeyne dayes and duracioun<br> <a name="an_2997"></a> To al that is engendred in this place,<br> <a name="an_2998"></a> Over the whiche day they may nat pace,<br> <a name="an_2999"></a> Al mowe they yet tho dayes wel abregge.<br> <span class="margnote"><font color="GREEN" size="-1"><a name="an_3000">3000</a></font></span> Ther nedeth noght noon auctoritee t' allegge,<br> <a name="an_3001"></a> For it is preeved by experience,<br> <a name="an_3002"></a> But that me list declaren my sentence.<br> <a name="an_3003"></a> Thanne may men by this ordre wel discerne<br> <a name="an_3004"></a> That thilke Moevere stable is and eterne.<br> <a name="an_3005"></a> Wel may men knowe, but it be a fool,<br> <a name="an_3006"></a> That every part dirryveth from his hool,<br> <a name="an_3007"></a> For nature hath nat taken his bigynnyng<br> <a name="an_3008"></a> Of no partie or cantel of a thyng,<br> <a name="an_3009"></a> But of a thyng that parfit is and stable,<br> <span class="margnote"><font color="GREEN" size="-1"><a name="an_3010">3010</a></font></span> Descendynge so til it be corrumpable.<br> <a name="an_3011"></a> And therfore, of his wise purveiaunce,<br> <a name="an_3012"></a> He hath so wel biset his ordinaunce<br> <a name="an_3013"></a> That speces of thynges and progressiouns<br> <a name="an_3014"></a> Shullen enduren by successiouns,<br> <a name="an_3015"></a> And nat eterne, withouten any lye.<br> <a name="an_3016"></a> This maystow understonde and seen at ye.<br> <a name="an_3017"></a> "Loo the ook, that hath so long a norisshynge<br> <a name="an_3018"></a> From tyme that it first bigynneth to sprynge,<br> <a name="an_3019"></a> And hath so long a lif, as we may see,<br> <span class="margnote"><font color="GREEN" size="-1"><a name="an_3020">3020</a></font></span> Yet at the laste wasted is the tree.<br> <a name="an_3021"></a> "Considereth eek how that the harde stoon<br> <a name="an_3022"></a> Under oure feet, on which we trede and goon,<br> <a name="an_3023"></a> Yet wasteth it as it lyth by the weye.<br> <a name="an_3024"></a> The brode ryver somtyme wexeth dreye;<br> <a name="an_3025"></a> The grete tounes se we wane and wende.<br> <a name="an_3026"></a> Thanne may ye se that al this thyng hath ende.<br> <a name="an_3027"></a> "Of man and womman seen we wel also<br> <a name="an_3028"></a> That nedes, in oon of thise termes two --<br> <a name="an_3029"></a> This is to seyn, in youthe or elles age --<br> <span class="margnote"><font color="GREEN" size="-1"><a name="an_3030">3030</a></font></span> He moot be deed, the kyng as shal a page;<br> <a name="an_3031"></a> Som in his bed, som in the depe see,<br> <a name="an_3032"></a> Som in the large feeld, as men may see;<br> <a name="an_3033"></a> Ther helpeth noght; al goth that ilke weye.<br> <a name="an_3034"></a> Thanne may I seyn that al this thyng moot deye.<br> <a name="an_3035"></a> "What maketh this but Juppiter, the kyng,<br> <a name="an_3036"></a> That is prince and cause of alle thyng,<br> <a name="an_3037"></a> Convertynge al unto his propre welle<br> <a name="an_3038"></a> From which it is dirryved, sooth to telle?<br> <a name="an_3039"></a> And heer-agayns no creature on lyve,<br> <span class="margnote"><font color="GREEN" size="-1"><a name="an_3040">3040</a></font></span> Of no degree, availleth for to stryve.<br> <a name="an_3041"></a> "Thanne is it wysdom, as it thynketh me,<br> <a name="an_3042"></a> To maken vertu of necessitee,<br> <a name="an_3043"></a> And take it weel that we may nat eschue,<br> <a name="an_3044"></a> And namely that to us alle is due.<br> <a name="an_3045"></a> And whoso gruccheth ought, he dooth folye,<br> <a name="an_3046"></a> And rebel is to hym that al may gye.<br> <a name="an_3047"></a> And certeinly a man hath moost honour<br> <a name="an_3048"></a> To dyen in his excellence and flour,<br> <a name="an_3049"></a> Whan he is siker of his goode name;<br> <span class="margnote"><font color="GREEN" size="-1"><a name="an_3050">3050</a></font></span> Thanne hath he doon his freend, ne hym, no shame.<br> <a name="an_3051"></a> And gladder oghte his freend been of his deeth,<br> <a name="an_3052"></a> Whan with honour up yolden is his breeth,<br> <a name="an_3053"></a> Than whan his name apalled is for age,<br> <a name="an_3054"></a> For al forgeten is his vassellage.<br> <a name="an_3055"></a> Thanne is it best, as for a worthy fame,<br> <a name="an_3056"></a> To dyen whan that he is best of name.<br> <a name="an_3057"></a> "The contrarie of al this is wilfulnesse.<br> <a name="an_3058"></a> Why grucchen we, why have we hevynesse,<br> <a name="an_3059"></a> That goode Arcite, of chivalrie flour,<br> <span class="margnote"><font color="GREEN" size="-1"><a name="an_3060">3060</a></font></span> Departed is with duetee and honour<br> <a name="an_3061"></a> Out of this foule prisoun of this lyf?<br> <a name="an_3062"></a> Why grucchen heere his cosyn and his wyf<br> <a name="an_3063"></a> Of his welfare, that loved hem so weel?<br> <a name="an_3064"></a> Kan he hem thank? Nay, God woot, never a deel,<br> <a name="an_3065"></a> That both his soule and eek hemself offende,<br> <a name="an_3066"></a> And yet they mowe hir lustes nat amende.<br> <a name="an_3067"></a> "What may I conclude of this longe serye,<br> <a name="an_3068"></a> But after wo I rede us to be merye<br> <a name="an_3069"></a> And thanken Juppiter of al his grace?<br> <span class="margnote"><font color="GREEN" size="-1"><a name="an_3070">3070</a></font></span> And er that we departen from this place<br> <a name="an_3071"></a> I rede that we make of sorwes two<br> <a name="an_3072"></a> O parfit joye, lastynge everemo.<br> <a name="an_3073"></a> And looketh now, wher moost sorwe is herinne,<br> <a name="an_3074"></a> Ther wol we first amenden and bigynne.<br> <a name="an_3075"></a> "Suster," quod he, "this is my fulle assent,<br> <a name="an_3076"></a> With al th' avys heere of my parlement,<br> <a name="an_3077"></a> That gentil Palamon, youre owene knyght,<br> <a name="an_3078"></a> That serveth yow with wille, herte, and myght,<br> <a name="an_3079"></a> And ever hath doon syn ye first hym knewe,<br> <span class="margnote"><font color="GREEN" size="-1"><a name="an_3080">3080</a></font></span> That ye shul of youre grace upon hym rewe,<br> <a name="an_3081"></a> And taken hym for housbonde and for lord.<br> <a name="an_3082"></a> Lene me youre hond, for this is oure accord.<br> <a name="an_3083"></a> Lat se now of youre wommanly pitee.<br> <a name="an_3084"></a> He is a kynges brother sone, pardee;<br> <a name="an_3085"></a> And though he were a povre bacheler,<br> <a name="an_3086"></a> Syn he hath served yow so many a yeer,<br> <a name="an_3087"></a> And had for yow so greet adversitee,<br> <a name="an_3088"></a> It moste been considered, leeveth me,<br> <a name="an_3089"></a> For gentil mercy oghte to passen right."<br> <span class="margnote"><font color="GREEN" size="-1"><a name="an_3090">3090</a></font></span> Thanne seyde he thus to Palamon the knight:<br> <a name="an_3091"></a> "I trowe ther nedeth litel sermonyng<br> <a name="an_3092"></a> To make yow assente to this thyng.<br> <a name="an_3093"></a> Com neer, and taak youre lady by the hond."<br> <a name="an_3094"></a> Bitwixen hem was maad anon the bond<br> <a name="an_3095"></a> That highte matrimoigne or mariage,<br> <a name="an_3096"></a> By al the conseil and the baronage.<br> <a name="an_3097"></a> And thus with alle blisse and melodye<br> <a name="an_3098"></a> Hath Palamon ywedded Emelye.<br> <a name="an_3099"></a> And God, that al this wyde world hath wroght,<br> <span class="margnote"><font color="GREEN" size="-1"><a name="an_3100">3100</a></font></span> Sende hym his love that hath it deere aboght;<br> <a name="an_3101"></a> For now is Palamon in alle wele,<br> <a name="an_3102"></a> Lyvynge in blisse, in richesse, and in heele,<br> <a name="an_3103"></a> And Emelye hym loveth so tendrely,<br> <a name="an_3104"></a> And he hire serveth so gentilly,<br> <a name="an_3105"></a> That nevere was ther no word hem bitwene<br> <a name="an_3106"></a> Of jalousie or any oother teene.<br> <a name="an_3107"></a> Thus endeth Palamon and Emelye;<br> <a name="an_3108"></a> And God save al this faire compaignye! Amen.<br>  
 <p></p><hr>
 <center>
 <a href="mect02.htm">Next: The Miller's Prologue</a></center>
 </body>